ParlaMint-IT_2017-03-21-LEG17-Sed-789.u1	La seduta è aperta (ore 16,35). Si dia lettura del processo verbale. AMATI, segretario, dà lettura del processo verbale della seduta pomeridiana del 16 marzo. PRESIDENTE. Non essendovi osservazioni, il processo verbale è approvato.
ParlaMint-IT_2017-03-21-LEG17-Sed-789.u2	L'elenco dei senatori in congedo e assenti per incarico ricevuto dal Senato, nonché ulteriori comunicazioni all'Assemblea saranno pubblicati nell'allegato B al Resoconto della seduta odierna.
ParlaMint-IT_2017-03-21-LEG17-Sed-789.u3	Colleghi, comunico che è in corso la riunione della Conferenza dei Presidenti dei Gruppi parlamentari e pertanto sospendo la seduta fino alla sua conclusione. La seduta è sospesa. (La seduta, sospesa alle ore 16,36, è ripresa alle ore 16,57).
ParlaMint-IT_2017-03-21-LEG17-Sed-789.u4	Onorevoli colleghi, questo intervento è in occasione delle celebrazioni della prima Giornata nazionale della memoria e dell'impegno in ricordo delle vittime delle mafie. Onorevoli colleghi, era il 1996 quando Libera di don Luigi Ciotti scelse il 21 marzo, primo giorno di primavera, per dare pubblica lettura del lunghissimo elenco di nomi di uomini, donne e bambini che hanno perso la vita per mano mafiosa. Da allora, di anno in anno, il 21 marzo è divenuto il momento nel quale idealmente l'intera Nazione abbraccia i suoi caduti in una battaglia, quella per la legalità, che non possiamo certo considerare conclusa. Il 1° marzo di quest'anno la Camera dei deputati ha approvato in via definitiva la legge che istituisce la Giornata nazionale della memoria e dell'impegno in ricordo delle vittime delle mafie. Si è voluto in questo modo dare ulteriore forza a una manifestazione che coinvolge, da Nord a Sud, migliaia di nostri concittadini, centinaia di scuole e associazioni, un grandissimo numero di realtà unite nella comune volontà di impegnarsi per la legalità, la giustizia, la verità. Si potrebbe obiettare che l'istituzione di una giornata della memoria possa rappresentare solo una formale occasione di ricordo, simile a tante altre, che possa rapidamente trasformarsi in una ipocrita e vuota celebrazione, piuttosto che in un momento di vero e sentito cordoglio, che la lotta alle mafie necessiti di ben altro per essere continuata e vinta. Sono certamente osservazioni da tenere nella giusta considerazione, che però, a mio avviso, tradiscono il senso più profondo che anima le iniziative che stanno colorando le piazze di tutta Italia. Nei nomi, quasi mille, che compongono il triste e lungo elenco delle vittime e che oggi vengono scanditi è rappresentata tutta la nostra comunità, ferita e vilipesa in ogni sua parte, in ogni sua porzione. Non solo, infatti, uomini e donne che hanno giurato fedeltà alla Repubblica, come magistrati, poliziotti, carabinieri, finanzieri, uomini delle istituzioni, ma anche cittadini che non hanno voluto chinare il capo davanti alle violenze, alle ingiustizie perpetrate dai mafiosi, come le decine di commercianti, imprenditori, giornalisti, uomini di fede, volontari, insegnanti che purtroppo non ci sono più. Ci sono poi tante altre vittime innocenti, spesso studenti o bambini, colpevoli solo di essere state nel luogo sbagliato nel momento sbagliato. Alcuni nomi, in virtù delle straordinarie vite che hanno vissuto al servizio della Nazione, sono unanimemente riconosciuti e ricordati come esempi cui ispirarsi; altri invece sono relegati alla sola dimensione privata del dolore delle loro famiglie. Le loro storie, tutte le loro storie, meritano di essere raccontate e conosciute da tutti noi, perché ognuna di esse ha pari dignità ed eguale valore, perché ciascuna di queste schegge di privata sofferenza deve essere parte, a pieno titolo, di un sentimento pubblico; perché chi porta con sé questo insostenibile fardello non deve sentirsi mai solo, ma invece deve poter contare su tutti noi. È questo il senso più profondo dell'essere e agire come una comunità. Sbaglia chi crede che tutto questo non ci riguardi. Le mafie hanno brutalmente spezzato le vite di figli, nipoti, madri, sorelle, colleghi, vicini di casa, compagni di scuola, conoscenti; a volte è stato solo per circostanze fortunate che i loro tragici epiloghi non sono stati anche i nostri. Le vittime di mafia sono un pezzo enorme d'Italia che testimonia, con la crudezza dell'assenza e l'intensità di un dolore mai sopito, quanto urgente e forte debba essere il nostro impegno per sconfiggere la criminalità organizzata. È necessario che tutti, ciascuno secondo le proprie possibilità e competenze, facciano la propria parte. Siamo chiamati tutti in causa: nessuno si senta dispensato, nessuno si senta escluso. Il presidente Mattarella domenica ha detto in Calabria: «La mafia è ancora forte, è ancora presente. Controlla attività economiche, legali e illegali, tenta di dominare pezzi di territorio, cerca di arruolare in ogni ambiente. Bisogna azzerare le zone grigie, quelle della complicità, che sono il terreno di coltura di tante trame corruttive. Accanto agli strumenti della prevenzione e della repressione, bisogna perfezionare quelli per prosciugare le paludi dell'inefficienza, dell'arbitrio, del clientelismo, del favoritismo, della corruzione, della mancanza di Stato, che sono l'ambiente naturale in cui le mafie vivono e prosperano. I vari livelli politico-amministrativi devono essere fedeli ai propri doveri e, quindi, impermeabili alle infiltrazioni e alle pressioni mafiose». Siamo i primi destinatari di queste parole. Quest'Assemblea ha la responsabilità suprema di essere e di apparire all'altezza della grande sfida che si pone davanti all'intero Paese. Sono molte le proposte e le misure legislative che darebbero nuovo impulso alla lotta alla criminalità organizzata e che invece attendono, da troppo tempo, di essere discusse e approvate dal Parlamento. La storia dell'antimafia racconta di come i più grandi successi siano stati ottenuti quando le migliori forze del Paese, dalla politica alla magistratura fino alla società civile, si sono unite nel comune obiettivo di far prevalere la cultura della legalità su quella mafiosa, lo Stato di diritto sulla violenza delle cosche, la forza della giustizia sui soprusi e l'esigenza della verità sulle menzogne e le omissioni. Possiamo fare molto, ma servono coraggio e dedizione, quelli che hanno animato gli uomini e le donne che hanno servito l'Italia fino all'estremo sacrificio; quelli che guidano l'azione di chi, a tutti i livelli, fa della buona politica; quelli che ispirano il lavoro quotidiano di tante associazioni, scuole, redazioni, questure, aule di tribunale; quelli che ho visto negli occhi delle persone che questa mattina hanno riempito di speranza le strade di Locri; quelli che danno la forza a tanti nostri concittadini di ribellarsi e gridare il loro no ai compromessi. Solo insieme possiamo farcela. Tocca a noi, a tutti noi, dare pieno valore al 21 marzo, trasformarlo davvero nel primo giorno di una primavera di legalità. Abbiamo il diritto, ma anche il dovere di realizzare quest'ambizione. Nel ricordo di tutte le vittime della mafia, invito l'Assemblea ad osservare un minuto di silenzio e di raccoglimento. [[L'Assemblea osserva un minuto di silenzio. Applausi.]]
ParlaMint-IT_2017-03-21-LEG17-Sed-789.u5	La Conferenza dei Capigruppo ha approvato il calendario dei lavori dell'Assemblea fino al 13 aprile, il quale tiene conto degli argomenti già previsti dal precedente calendario, con alcune integrazioni. [[Commenti del senatore Giarrusso]] Senatore Giarrusso, è una prassi che abbiamo; a fine seduta potrà fare tutti i suoi interventi. GIARRUSSO (M5S). Va bene, grazie. PRESIDENTE. Le integrazioni concernono: le relazioni della Commissione parlamentare d'inchiesta su Aldo Moro, nella settimana dal 28 al 30 marzo; il decreto-legge sugli eventi sismici del 2016 e del 2017, nella settimana dal 4 al 6 aprile; il decreto-legge sulla sicurezza delle città e la risoluzione approvata dalla 10ª Commissione permanente in tema di società partecipate, nella settimana dall'11 al 13 aprile. Le sedute antimeridiane del martedì, dalle ore 11 alle ore 13, saranno dedicate alla discussione delle seguenti mozioni: sindrome di Down (28 marzo); riforma della Politica agricola comune (PAC) e altre mozioni in materia di agricoltura (4 aprile); epatite C e stomizzati (11 aprile). In apertura della seduta antimeridiana di mercoledì 29 marzo avrà luogo la chiama per l'elezione a scrutinio segreto, mediante schede, di tre senatori Segretari. Una volta definito il calendario dei lavori, la seduta odierna sarà tolta per consentire alle Commissioni riunite affari costituzionali e giustizia di concludere l'esame del decreto-legge in materia di protezione internazionale e di contrasto dell'immigrazione illegale. La discussione in Aula del provvedimento avrà inizio nella seduta pomeridiana di domani. Come già comunicato, domani mattina l'Assemblea non terrà seduta per consentire la partecipazione dei senatori alla cerimonia celebrativa del 60º anniversario della sottoscrizione dei Trattati istitutivi delle Comunità europee, che avrà luogo alle ore 11,30 nell'Aula di Montecitorio, alla presenza del Presidente della Repubblica.
ParlaMint-IT_2017-03-21-LEG17-Sed-789.u6	La Conferenza dei Presidenti dei Gruppi parlamentari, riunitasi oggi con la presenza dei Vice Presidenti del Senato e con l'intervento del rappresentante del Governo, ha adottato - ai sensi dell'articolo 53 del Regolamento - le seguenti integrazioni al programma dei lavori del Senato per i mesi di gennaio, febbraio e marzo 2017: - Documenti XXIII, nn. 10 e 23 - Relazioni sull'attività svolta dalla Commissione parlamentare di inchiesta sul rapimento e sulla morte di Aldo Moro - Documento XXIV, n. 73 - Risoluzione della 10a Commissione permanente, ai sensi dell'articolo 50, comma 2, del Regolamento, a conclusione dell'esame dell'affare assegnato sui risultati delle principali società direttamente o indirettamente partecipate dallo Stato, con particolare riferimento agli ambiti di interesse della Commissione, sia sotto il profilo settoriale, sia sotto il profilo della concorrenza
ParlaMint-IT_2017-03-21-LEG17-Sed-789.u7	Nel corso della stessa riunione, la Conferenza dei Presidenti dei Gruppi parlamentari ha altresì adottato - ai sensi dell'articolo 55 del Regolamento - il calendario dei lavori dal 21 marzo al 13 aprile 2017: [[Martedì 21 marzo pom. h. 16,30-20 - Disegno di legge n. 2705 - Decreto-legge n. 13, protezione internazionale e contrasto immigrazione illegale (Scade il 18 aprile) (Voto finale entro il 22 marzo) - Disegno di legge n. 624 e connessi - Istituzione di una Commissione parlamentare di inchiesta sul sistema bancario Mercoledì 22 " pom. h. 16,30-20 Giovedì 23 " ant. h. 9,30 Giovedì 23 marzo pom. h. 16 - Interpellanze e interrogazioni]] Nella mattina di mercoledì 22 marzo l'Assemblea non terrà seduta in relazione alla cerimonia celebrativa del 60° anniversario della sottoscrizione dei Trattati istitutivi delle Comunità europee che avrà luogo alle ore 11,30 nell'Aula di Montecitorio, alla presenza del Presidente della Repubblica. [[Martedì 28 marzo ant. h. 11-13 - Mozioni sulla sindrome di Down Martedì 28 marzo pom. h. 16,30-20 - Eventuale seguito argomenti non conclusi - Disegno di legge n. 2092 e connessi - Disposizioni in materia di cittadinanza (Approvato dalla Camera dei deputati) (Ove concluso dalla Commissione) - Votazioni per l'elezione di tre senatori Segretari (Votazioni a scrutinio segreto mediante schede) (Mercoledì 29, ore 9,30) (*) - Doc. XXIII, nn. 10 e 23 - Relazioni della Commissione parlamentare d'inchiesta sul rapimento e sulla morte di Aldo Moro - Seguito disegno di legge n. 10-362-388-395-849-874-B - Delitto di tortura (Approvato dal Senato e modificato dalla Camera dei deputati) - Disegno di legge n. 302 e connessi - Riconoscimento della lingua italiana dei segni Mercoledì 29 " ant. h. 9,30-13 " " " pom. h. 16,30-20 Giovedì 30 " ant. h. 9,30-14 Giovedì 30 marzo pom. h. 16 - Interpellanze e interrogazioni]] Il termine per la presentazione degli emendamenti al disegno di legge n. 2092 e connessi (Disposizioni in materia di cittadinanza) sarà stabilito in relazione ai lavori della Commissione. (*) La chiama per la votazione a scrutinio segreto mediante schede sarà effettuata all'inizio della seduta antimeridiana di mercoledì 29. Successivamente le urne resteranno aperte fino alle ore 12,30. [[Martedì 4 aprile ant. h. 11-13 - Mozioni sulla riforma della Politica agricola comune e altre in materia di agricoltura Martedì 4 aprile pom. h. 16,30-20 - Eventuale seguito argomenti non conclusi - Disegno di legge n. .... - Decreto-legge n. 8, nuovi interventi urgenti per eventi sismici 2016-2017 (Ove trasmesso in tempo utile dalla Camera dei deputati) (Scade il 10 aprile) - Disegno di legge n. 2085 - Legge annuale mercato e concorrenza (Approvato dalla Camera dei deputati) (Collegato alla manovra di finanza pubblica) (Voto finale con la presenza del numero legale) - Disegno di legge costituzionale n. 2643 - Modifiche allo statuto speciale per il Trentino-Alto Adige/Südtirol in materia di tutela della minoranza linguistica ladina (Approvato dalla Camera dei deputati) (Prima deliberazione del Senato) (Voto finale con la presenza del numero legale) (Ove concluso dalla Commissione) - Disegno di legge n. 2441 - Modifiche al codice penale per contrastare il fenomeno dei matrimoni forzati e precoci (Ove concluso dalla Commissione) Mercoledì 5 " ant. h. 9,30-13 " " " pom. h. 16,30-20 Giovedì 6 " ant. h. 9,30-14 Giovedì 6 aprile pom. h. 16 - Interpellanze e interrogazioni]] Il termine per la presentazione degli emendamenti al disegno di legge n. ... (Decreto-legge n. 8, nuovi interventi urgenti per eventi sismici 2016-2017) sarà stabilito in relazione ai tempi di trasmissione dalla Camera dei deputati. I termini per la presentazione degli emendamenti al disegno di legge costituzionale n. 2643 (Minoranza linguistica ladina) e al disegno di legge n. 2441 (Contrasto fenomeno matrimoni forzati e precoci) saranno stabiliti in relazione ai lavori delle Commissioni [[Martedì 11 aprile ant. h. 11-13 - Mozioni su epatite C e soggetti stomizzati Martedì 11 aprile pom. h. 16,30-20 - Eventuale seguito argomenti non conclusi - Disegno di legge n. 2754 - Decreto-legge n. 14, sicurezza delle città (Approvato dalla Camera dei deputati) (Scade il 21 aprile) - Doc. XXIV, n. 73 - Risoluzione della 10ᵃ Commissione permanente a conclusione dell'affare assegnato sui risultati delle principali società direttamente o indirettamente partecipate dallo Stato Mercoledì 12 " ant. h. 9,30-13 " " " pom. h. 16,30-20 Giovedì 13 " ant. h. 9,30]] Gli emendamenti al disegno di legge n. 2754 (Decreto-legge n. 14, sicurezza delle città) dovranno essere presentati entro le ore 13 di giovedì 6 aprile. Ripartizione dei tempi per la discussione del disegno di legge n. 2705 (Decreto-legge n. 13, protezione internazionale e contrasto immigrazione illegale) (10 ore, escluse dichiarazioni di voto) [[Relatori 1h. Governo 1h. Votazioni 1h. Gruppi 7 ore, di cui: PD 1 h. 24' FI-PdL XVII 47' M5S 42' Misto 41' AP-CpE 37' Aut (SVP, UV, PATT, UPT)-PSI-MAIE 32' ALA-SCCLP 30' GAL (GS, PpI, M, Id, E-E, MPL, RI) 28' Art. 1-MDP 28' LN-Aut 27' CoR 25' Dissenzienti 5']] Ripartizione dei tempi per la discussione del disegno di legge n. ... (Decreto-legge n. 8, nuovi interventi urgenti per eventi sismici 2016-2017) (7 ore, escluse dichiarazioni di voto) [[Relatore 40' Governo 40' Votazioni 40' Gruppi 5 ore, di cui: PD 1 h. FI-PdL XVII 33' M5S 30' Misto 29' AP-CpE 26' Aut (SVP, UV, PATT, UPT)-PSI-MAIE 23' ALA-SCCLP 21' GAL (GS, PpI, M, Id, E-E, MPL, RI) 20' Art. 1-MDP 20' LN-Aut 19' CoR 18' Dissenzienti 5']] Ripartizione dei tempi per la discussione del disegno di legge n. 2085 (Legge annuale mercato e concorrenza) (10 ore, escluse dichiarazioni di voto) [[Relatori 1h. Governo 1h. Votazioni 1h. Gruppi 7 ore, di cui: PD 1 h. 24' FI-PdL XVII 47' M5S 42' Misto 41' AP-CpE 37' Aut (SVP, UV, PATT, UPT)-PSI-MAIE 32' ALA-SCCLP 30' GAL (GS, PpI, M, Id, E-E, MPL, RI) 28' Art. 1-MDP 28' LN-Aut 27' CoR 25' Dissenzienti 5']] Ripartizione dei tempi per la discussione del disegno di legge n. 2754 (Decreto-legge n. 14, sicurezza delle città) (7 ore, escluse dichiarazioni di voto) [[Relatore 40' Governo 40' Votazioni 40' Gruppi 5 ore, di cui: PD 1 h. FI-PdL XVII 33' M5S 30' Misto 29' AP-CpE 26' Aut (SVP, UV, PATT, UPT)-PSI-MAIE 23' ALA-SCCLP 21' GAL (GS, PpI, M, Id, E-E, MPL, RI) 20' Art. 1-MDP 20' LN-Aut 19' CoR 18' Dissenzienti 5']]
ParlaMint-IT_2017-03-21-LEG17-Sed-789.u8	[[Domando di parlare.]] [[PRESIDENTE. Ne ha facoltà.]] Signor Presidente, come lei sa, ormai è da tempo immemorabile che, nella consuetudine delle mozioni del martedì mattina, non ci sono mozioni presentate dal nostro Gruppo; credo che ormai siano mesi. Noi avevamo semplicemente chiesto di poter calendarizzare una mozione importante (anche perché ha una scadenza rispetto alle Nazioni Unite), che riguarda le armi nucleari e il disarmo. Tra tutte quelle che lei ha elencato - forse mi sono distratta - non mi pare che vi sia alcun cenno a questa nostra mozione, mentre è stato calendarizzato la qualunque. C'è poi un'altra questione. Lei ha richiamato qui, nel leggere il calendario, in riferimento alla settimana che va dall'11 al 13 aprile, la calendarizzazione della risoluzione approvata dalla 10ª Commissione permanente, a conclusione dell'affare assegnatole sui risultati delle società partecipate dirette e indirette. A questo proposito, io le rinnovo la richiesta che in concomitanza si discuta almeno anche una nostra mozione sulla Consip (credo che ce ne sia anche un'altra). Abbiamo presentato una mozione molto precisa sulla Consip, che riguarda i vertici, ma anche più in generale la sua missione. Credo, quindi, che sia assolutamente appropriato discuterla insieme con la risoluzione. Infine, sulle vicende delle partecipate si rincorrono voci sempre più pressanti e si discute di un'ipotesi di privatizzazione per un ulteriore 15 per cento della Cassa depositi e prestiti. Abbiamo richiesto, insieme ad altri colleghi, la presenza del ministro Padoan per poter discutere di questa ulteriore privatizzazione. Per tutti questi motivi, chiedo che queste richieste siano inserite nel nostro calendario.
ParlaMint-IT_2017-03-21-LEG17-Sed-789.u9	[[Domando di parlare.]] [[PRESIDENTE. Ne ha facoltà.]] Signor Presidente, il mio intervento è per l'autonomia del nostro Senato. Questa mattina ho appreso che il sostituto procuratore della Repubblica di Roma, il dottor Maiorano, ha negato l'invio degli atti alla Giunta delle elezioni e delle immunità parlamentari. PRESIDENTE. Senatore Falanga, stiamo trattando le richieste di modifica e integrazione al calendario. Questo intervento lo potrà fare successivamente. FALANGA (ALA-SCCLP). Presidente, c'è una richiesta di rinvio a giudizio per il sottoscritto. PRESIDENTE. Ho capito, ma stiamo parlando del calendario. Se lei fa una richiesta di modifica del calendario, può intervenire. FALANGA (ALA-SCCLP). Allora faccio una richiesta di modifica del calendario dopo aver dato la motivazione. Ho mosso una critica alla Presidente della Commissione giustizia della Camera relativamente al provvedimento che prevedeva la regolamentazione del rientro dei magistrati dopo l'esperienza politica. Il provvedimento è rimasto bloccato alla Camera per circa due anni perché - l'ho detto alla stampa, ma prima ancora ne ho parlato in tutte le sedi, compresa questa, e all'Ufficio di Presidenza della Commissione giustizia - si insisteva per l'approvazione di un emendamento che prevedesse che i magistrati, dopo l'esperienza politica, andassero direttamente in Cassazione. Questo si è puntualmente verificato l'altro ieri, quando in Commissione giustizia il provvedimento è stato così modificato prevedendo appunto che dopo l'esperienza parlamentare il magistrato, rientrando nei ruoli, debba andare in Cassazione o in procura nazionale antimafia o in procura generale. Ho espresso una critica di carattere meramente politico, e pertanto, ho chiesto alla procura della Repubblica di Roma di rimettere al Senato e alla Giunta delle elezioni e delle immunità parlamentari gli atti del procedimento penale che aveva oggetto tali dichiarazioni. La mia richiesta è stata respinta. Non parlo solo per me, ma ogni singolo senatore deve avere la possibilità di esprimere prima nelle sedi istituzionali - cosa che ho fatto - e poi in tutte le altre sedi, come televisioni e stampa, le proprie opinioni relativamente alla condotta e alle attività legislative di un organo o, comunque, di un altro collega. Questo diritto mi è stato negato. Signor Presidente, le chiederò autonomamente di rimettere gli atti e di chiedere alla procura della Repubblica gli atti per sollevare un eventuale conflitto d'attribuzione e chiedere che la Giunta delle elezioni e delle immunità parlamentari di questo Senato si esprima per ritenere se ho offeso l'onorevole Ferranti o mi sono semplicemente limitato a criticare la sua azione politica. Sul piano personale ho anche scritto una lettera all'onorevole Ferranti precisando che non ho mai inteso offendere la sua persona e che mi sono limitato a criticare la sua azione politica. Signor Presidente, mi aiuti lei - capisco che siamo in tema di calendario - a trovare una soluzione che giustifichi la possibilità di avere uno sfogo perché è la prima volta che ricevo un avviso di garanzia e una richiesta di rinvio a giudizio per aver svolto il mio lavoro di parlamentare. Quindi, lei può ben comprendere qual è il mio stato d'animo. Non sono aduso a frequentare come imputato le aule di giustizia e chiedo che il Senato mi difenda e difenda la funzione del parlamentare. Signor Presidente, le chiedo di anteporre al calendario il provvedimento sul reddito di cittadinanza. [[Applausi dal Gruppo ALA-SCCLP. Commenti del Gruppo M5S.]]
ParlaMint-IT_2017-03-21-LEG17-Sed-789.u10	Signor Presidente, comprendo perfettamente che bisogna prima affrontare la discussione sul calendario dei lavori. Le chiedo semplicemente, una volta esaurita la fase della votazione sulle proposte di modifica al calendario dei lavori, di concedermi la parola per interloquire su quanto detto dal senatore Falanga. PRESIDENTE. D'accordo, senatore Palma.
ParlaMint-IT_2017-03-21-LEG17-Sed-789.u11	[[Domando di parlare.]] [[PRESIDENTE. Ne ha facoltà.]] Signor Presidente, visto che oggi pomeriggio, secondo lei, la seduta dovrebbe essere sospesa...
ParlaMint-IT_2017-03-21-LEG17-Sed-789.u12	Non secondo me, senatrice Bottici, ma secondo la Conferenza dei Presidenti dei Gruppi. Non è una mia opinione personale, ma una deliberazione della Conferenza dei Capigruppo.
ParlaMint-IT_2017-03-21-LEG17-Sed-789.u13	Mi correggo: considerato che la maggioranza stabilisce il calendario di quest'Assemblea (così va bene?) e considerato che tra poco sarà tolta la seduta, chiedo che l'Assemblea resti riunita e sia incardinata la discussione del disegno di legge per l'istituzione della Commissione d'inchiesta sul sistema bancario. Infatti, alla luce delle affermazioni del senatore Zanda, apparse sui giornali, secondo cui sarebbe meglio non istituirla, e delle parole del Presidente della 6ᵃ Commissione e del collega Marcucci, che invece vogliono affrontare la discussione sul sistema bancario, credo che potremmo cogliere l'occasione e svolgere subito la discussione generale senza perdere ulteriore tempo, anche perché sarà poi necessario il secondo passaggio alla Camera e non vorrei mai che i tempi si allungassero troppo. Chiedo inoltre di inserire in calendario il provvedimento per istituire la Commissione di inchiesta sulla comunità Il Forteto (ribadisco che a oggi siamo a cinquantasei giorni e ogni giorno vi ribadirò il concetto), perché la maggioranza e il PD che governano la Regione Toscana che è coinvolta nello scandalo continuano a bloccarla. Quindi, invito il presidente Zanda a permetterci di incardinare questo provvedimento. [[Applausi dal Gruppo M5S.]]
ParlaMint-IT_2017-03-21-LEG17-Sed-789.u14	[[Domando di parlare.]] [[PRESIDENTE. Ne ha facoltà.]] Signor Presidente, sottoscrivo quanto ha appena chiesto la collega Bottici riguardo alla Commissione di inchiesta sul sistema bancario e, laddove non fosse possibile inserire il disegno di legge all'ordine del giorno della seduta odierna, perché si ritiene di dover chiudere anticipatamente i nostri lavori, chiedo che sia inserito alla prima seduta utile. Non sfugge, infatti, che si tratta di un provvedimento per l'istituzione di una Commissione d'inchiesta che la 6ᵃ Commissione ha trattato in tempi estremamente ridotti, proprio per portarlo in Aula il prima possibile, e perché ci rendiamo conto che, per la materia trattata, estremamente estesa, anche se la legislatura dovesse durare fino alla sua scadenza naturale, trattare un argomento così delicato in un tempo così breve porta a risultati estremamente ridotti anche allo stato attuale delle cose. Sarebbe quindi il caso di non trasformarla in una foglia di fico e in una presa in giro, licenziarla quanto prima possibile e lavorare alacremente per portare un minimo risultato che dia soddisfazione ai cittadini più o meno truffati dalle varie vicende bancarie. Vorrei inoltre chiedere la calendarizzazione della mozione n. 646, depositata l'11 ottobre 2016, riguardante l'usura psicofisica degli insegnanti. Sentiamo sempre più spesso parlare di bambini malmenati e di telecamere che devono essere installate negli asili e nelle strutture che ospitano i bambini più piccoli. È sicuramente una proposta utile e un deterrente, ma è come chiudere la stalla dopo che i buoi sono fuggiti. Infatti, intanto che mettiamo le telecamere e facciamo tutte queste belle cose, i bambini le botte le hanno già prese. Quindi, sarebbe il caso di interrogarsi sul perché accadono questi avvenimenti e sull'usura psicofisica degli insegnanti, in particolare di coloro che si prendono cura dei bambini in fascia di età prescolare (dai tre ai sei anni), ma anche dei bambini più piccoli, e che si trovano a vedere la propria utenza ringiovanire, mentre loro, per una questione naturale, invecchiano. Pertanto, con questa mozione sarebbe il caso di affrontare tale problema in Aula. Ribadisco però che la priorità assoluta sia quella di dar corso alla Commissione d'inchiesta sulle banche, altrimenti diventa davvero una presa in giro. [[Applausi dal Gruppo M5S.]]
ParlaMint-IT_2017-03-21-LEG17-Sed-789.u15	Le ricordo che l'istituzione della Commissione d'inchiesta sulle banche è già inserita nel calendario dei lavori e viene dopo un decreto-legge. [[Commenti del senatore Vacciano.]] Ho compreso che la sua richiesta è di anticiparla, ma volevo precisare che è già inserita nel calendario.
ParlaMint-IT_2017-03-21-LEG17-Sed-789.u16	[[Domando di parlare.]] [[PRESIDENTE. Ne ha facoltà.]] Signor Presidente, come ho già fatto a margine del dibattito sulla mozione di sfiducia al ministro Lotti, torno a sottoporre all'attenzione sua e dell'Assemblea la necessità di calendarizzare rapidamente la mozione sulla Consip, che tra l'altro non è l'unica sull'argomento, perché ve ne sono altre. La mozione di cui sono primo firmatario chiede l'azzeramento sostanziale dei vertici della Consip ed è resa ancora più urgente dai fatti emersi nel corso del dibattito e dall'intervento dello stesso ministro Lotti. Le ricordo pertanto che sul suo tavolo e su quello della Conferenza dei Capigruppo vi è non solo la mozione firmata da me e da altri 23 senatori, ma anche altre, tra le quali - se non ricordo male - quella firmata dalla collega De Petris. Credo che il dibattito che ci siamo lasciati alle spalle sulla sfiducia al ministro Lotti renda urgentissima la discussione di queste due mozioni ed eventualmente di altre che fossero state presentate sull'argomento.
ParlaMint-IT_2017-03-21-LEG17-Sed-789.u17	[[Domando di parlare.]] [[PRESIDENTE. Ne ha facoltà.]] Signor Presidente, vorrei innanzitutto ribadire la richiesta avanzata dalla senatrice Bottici per iniziare oggi pomeriggio l'incardinamento del disegno di legge sull'istituzione della Commissione d'inchiesta sul sistema bancario. Possiamo tranquillamente svolgere la discussione generale e poi procedere con la votazione. Sarebbe un bel segnale visto che questo provvedimento è in calendario da un po' e va sempre in coda a tutto il resto. Un comitato di risparmiatori qualche giorno fa ha scritto a tutti i senatori. Si tratta di risparmiatori disperati che si vedono gabbati e presi in giro, e credo che quest'Aula dovrebbe dare almeno un segnale di buona volontà. Sosteniamo inoltre la proposta avanzata dalla senatrice De Petris e crediamo che sia necessario avere in Aula il ministro Padoan a riferirci sulle nomine delle partecipate e, soprattutto, sulle notizie che circolano in relazione a un'ipotizzata privatizzazione di un ulteriore 15 per cento della Cassa depositi e prestiti. Credo che tale notizia non possa passare in sordina nel clamore degli eventi che ci hanno occupato in questi giorni; è una notizia - a nostro avviso - grave sulla quale vorremmo sentire che cosa ha da riferirci il ministro Padoan. Informativa o question time : trovate voi la formula, purché vi sia al più presto l'inserimento, considerato inoltre che in questo ramo del Parlamento non abbiamo il piacere di avere un question time dall'inizio dello scorso febbraio. Pertanto, sarebbe bene riprendere questa buona prassi con un question time o un'informativa da parte del ministro Padoan. Signor Presidente, ricordo altresì che lei, oggi, in Conferenza dei Capigruppo, ci ha riferito che, sulla base del prescritto numero di senatori, ai sensi dell'articolo 50, comma 3, del Regolamento, è stato richiesto di sottoporre all'esame dell'Assemblea la risoluzione approvata in 10ᵃ Commissione, a conclusione di un affare assegnato sui risultati delle principali società direttamente o indirettamente partecipate dallo Stato. Pertanto, insieme alla suddetta richiesta di question time, ribadisco anche questa necessità. Non so se mi sia sfuggita una sua informazione al riguardo, ma se mi è sfuggita mi fa piacere che l'abbia inserita nel calendario dei lavori. Inoltre, vorrei anche far presente al Presidente che, da quando è stata istituita la prassi di calendarizzare la discussione di mozioni il martedì mattina dalle 11 alle 13, anche in questo caso non sono comparse nel radar mozioni del Movimento 5 Stelle. Parliamo di una prassi che va avanti da novembre e non abbiamo visto ancora calendarizzata una nostra mozione. Se lo si volesse, si potrebbe abbinare la mozione presentata dal senatore Cotti sul disarmo nucleare a quella della De Petris; dopodiché, ci sarebbe anche le mozione del collega Endrizzi sul divieto della pubblicità del gioco d'azzardo e - perché no? - si potrebbe anche impegnare questa Assemblea nella discussione di un documento che si riferisca alla tutela e alla valorizzazione dei nostri beni culturali materiali e immateriali, perché nel bailamme politico dimentichiamo che abbiamo un patrimonio artistico ricchissimo e molto di esso è dimenticato, quindi non è tutelato né valorizzato. Anche nell'ottica di dare un nuovo impulso alla nostra economia e di creare nuovi posti di lavoro e nuovi centri di aggregazione che contrastino il proliferare delle sale da gioco e delle videolottery - che non sono certo luoghi dove lo spirito possa evolversi ma spazi di degradazione spirituale e mentale - dovremmo partire da una mappatura dei nostri luoghi della cultura materiale e del nostro patrimonio immateriale. Tutto questo è possibile con un lavoro sinergico tra il Ministero, gli enti locali e le associazioni preposte alla tutela. In Commissione 7ᵃ abbiamo approvato all'unanimità la relazione sull'indagine conoscitiva sulla mappa dell'abbandono dei luoghi della cultura, da cui è scaturita una mozione, anche nell'ottica del riutilizzo, e magari di un minor consumo, del suolo, se pensiamo, per esempio, anche a tutto il discorso dell'edilizia scolastica e delle nuove scuole. Quindi, signor Presidente, la prego caldamente di prevedere l'inserimento in calendario di una mozione del Movimento 5 Stelle, perché altrimenti diventa veramente una presa in giro nonché una sperequazione, una parzialità contro una forza di opposizione che ha la sua importanza nel dibattito di questa Assemblea. Infine, mi permetta senza ombra di polemica, ma credo che la commemorazione che lei giustamente ha fatto oggi per le vittime di tutte le mafie avrebbe dovuto prevedere uno spazio per ogni Gruppo, come si è soliti fare in quest'Assemblea, per dare modo di commemorare le vittime delle mafia, ciascuno a proprio modo, e di poter partecipare attivamente a questa commemorazione e non passivamente ascoltando solo il discorso del Presidente; stigmatizzo pertanto questo modo di procedere.
ParlaMint-IT_2017-03-21-LEG17-Sed-789.u18	Rispetto a questa sua ultima annotazione, certamente non si tratta di una modifica del calendario, ma lei avrebbe potuto porre il problema in sede di Conferenza dei Capigruppo, cosa che non ha fatto. [[Commenti della senatrice Montevecchi.]] Ad ogni modo, a fine seduta chiunque può prendere la parola. Secondo una prassi invalsa negli ultimi tempi, per le commemorazioni si è previsto un intervento del Presidente senza ulteriore intervento da parte dei Gruppi, salvo che non venga richiesto. L'anno prossimo, senatrice Montevecchi, certamente ci sarà una giornata interamente dedicata a tale commemorazione e chi ci sarà potrà commemorare. [[Commenti del senatore Giarrusso.]]
ParlaMint-IT_2017-03-21-LEG17-Sed-789.u19	Saluto a nome dell'Assemblea studenti, studentesse, professori e accompagnatori dell'Istituto tecnico industriale «Enrico Mattei» di Urbino, in provincia di Pesaro, che stanno seguendo i nostri lavori. [[Applausi.]]
ParlaMint-IT_2017-03-21-LEG17-Sed-789.u20	Procediamo con le votazioni. Metto ai voti la proposta volta ad inserire nel calendario dei lavori dell'Assemblea la discussione di nuove mozioni. Non è approvata. Metto ai voti la proposta volta ad inserire nel calendario dei lavori dell'Assemblea un'informativa del ministro Padoan sulla Cassa depositi e prestiti. Non è approvata. MARTELLI (M5S). Chiediamo la controprova. PRESIDENTE. Ordino la chiusura delle porte. Procediamo alla controprova mediante procedimento elettronico. Non è approvata. Metto ai voti la proposta volta ad inserire nel calendario dei lavori dell'Assemblea l'esame di ulteriori disegni di legge. Non è approvata. MARTELLI (M5S). Chiediamo la controprova. PRESIDENTE. Ordino la chiusura delle porte. Procediamo alla controprova mediante procedimento elettronico. Non è approvata. Resta pertanto definitivo il calendario dei lavori adottato a maggioranza dalla Conferenza dei Capigruppo e da me comunicato all'Assemblea.
ParlaMint-IT_2017-03-21-LEG17-Sed-789.u21	[[Domando di parlare.]] [[PRESIDENTE. Ne ha facoltà.]] Signor Presidente, mi dispiace che i colleghi si stiano allontanando, perché la denuncia del senatore Falanga è, a mio avviso, di assoluta gravità. Il senatore Falanga ci ha testé comunicato che, in ragione di alcune opinioni da lui espresse nel corso di un'intervista, è stato destinatario di una querela da parte dell'onorevole Ferranti. Egli si è recato, come doveroso, dal pubblico ministero e in quella sede ha eccepito la sussistenza dell'articolo 68 della Costituzione. Posso tranquillamente testimoniare che il senatore Falanga ha ripetutamente trattato la questione, sia in sede Ufficio di Presidenza sia in sede di Commissione, ma al di là di questo, che appartiene al merito della vicenda, l'obbligo del pubblico ministero era di investire la Giunta delle elezioni e delle immunità parlamentari, affinché si pronunciasse ai sensi dell'articolo 68 della Costituzione, con riferimento ad un'autorizzazione a procedere. La questione era stata eccepita e il passo era obbligato. Il senatore Falanga ci comunica di essere stato sostanzialmente rinviato a giudizio, senza che il pubblico ministero abbia avuto rispetto del Senato e senza che abbia chiesto al Senato la relativa autorizzazione. So perfettamente che qualche giorno fa è accaduto un episodio che ha creato diversità di vedute all'interno delle forze politiche, ma so anche che su un punto come questo non vi può essere alcuna forma di diversità. L'autorità giudiziaria ha ritenuto di esercitare l'azione penale nei confronti di un parlamentare per opinioni da questi espresse senza prima passare dal Senato e dalla Giunta delle elezioni e delle immunità parlamentari. A fronte di tutto questo e a fronte di determinate interpretazioni di quanto recentemente accaduto, mi chiedo se il senatore Falanga, come tutti i senatori, abbia diritto a che la legge venga rispettata. Mi chiedo, ad esempio, se il tanto vociare che c'è stato in questi giorni da parte del Movimento 5 Stelle possa trovare una qualche conferma oggi, con riferimento al gravissimo episodio, che vede come vittima il senatore Falanga. In ogni caso, signor Presidente, il senatore Falanga ha chiesto al Senato di affrontare immediatamente la questione, così come già accaduto diverse volte in casi analoghi. Credo, signor Presidente, che non vi sia tempo da perdere e che vi sia la necessità che ella investa immediatamente la Giunta, affinché la Giunta prima e il Senato poi si possano pronunciare. In tutte queste vicende abbiamo parlato dell'autonomia e dell'indipendenza della magistratura, come è giusto che sia. Tuttavia, a chi parla dell'autonomia e dell'indipendenza della magistratura dico che, con analoga forza, bisogna parlare anche dell'autonomia del Senato e della necessità che, quando interviene, la magistratura lo faccia nel pieno rispetto della legge e non, come nel caso di specie, violando una prerogativa costituzionale che non è tanto del senatore Falanga, quanto dell'intero organo Senato. Mi auguro di ascoltare le parole del Movimento 5 Stelle, che solo in questo modo può dimostrare che il suo legalitarismo, garantismo o giustizialismo non è di carattere strumentale e che non vale solo in un senso. [[Applausi dal Gruppo ALA-SCCLP e dei senatori Cuomo e Fucksia.]]
ParlaMint-IT_2017-03-21-LEG17-Sed-789.u22	[[Domando di parlare.]] [[PRESIDENTE. Ne ha facoltà.]] Signor Presidente, è con rammarico che devo ammettere che il re è nudo, nel senso che quanto accaduto al collega (non lo cito neanche per nome, in quanto parlo di un collega senatore, cioè di un membro di quest'Assemblea) conferma in maniera inequivocabile il rapporto che esiste tra certi comportamenti privati e ruoli politici e giudiziari. Signor Presidente, anche io sono intervenuto ripetutamente nel chiedere che si inserisse all'ordine del giorno dei lavori della Camera dei deputati la questione delle questioni. Il Senato ha infatti licenziato il provvedimento sull'ineleggibilità e incandidabilità dei magistrati ben due anni e qualche mese fa. Da allora, il provvedimento è rimasto - non credo a caso - in qualche cassetto della Commissione giustizia della Camera dei deputati. E la querela al collega per le sollecitazioni che egli ha fatto in Commissione (che ovviamente sono state riferite in pubblico attraverso interviste o dichiarazioni) conferma la disattenzione rispetto a un problema che oggi si ripropone in maniera particolarmente dolente. Non solo. L'altro ramo del Parlamento sta discutendo di legge elettorale. Ma, colleghi, mica si penserà di poter andare alle future elezioni politiche senza aver risolto in maniera seria la questione dell'ineleggibilità e incandidabilità dei magistrati, anche alla luce di quanto accadendo in queste settimane? [[Applausi dei senatori Albertini e Palma]] È di oggi la notizia, pubblicata sui giornali, che il magistrato che aveva agito in querela nei confronti del collega Albertini e che si era permesso di intervenire con sollecitazioni di vario tipo nei confronti di membri della Giunta delle elezioni e delle immunità parlamentari del Senato è stato investito della richiesta di rinvio a giudizio della procura competente. Colleghi, non esprimo sentenze, ma pongo due problemi. Il primo riguarda l'autonomia prevista dalla nostra Costituzione e dai Regolamenti parlamentari, nonché la libertà di esprimere giudizi dentro e fuori l'Assemblea con riferimento ai comportamenti propri e di altri soggetti. Quanto al secondo problema, dobbiamo avere il coraggio di tagliare il collegamento ormai inaccettabile tra ambienti giudiziari e ambienti politici. In questo senso, non posso che esprimere solidarietà al collega Falanga e porrò la questione in sede di Giunta delle elezioni e delle immunità parlamentari, che si dovrà riunire per affrontare un'altra questione. Dico ai colleghi della Giunta e dell'intera Assemblea: non è accettabile il diverso metro di misura utilizzato nei confronti di diversi colleghi. [[Applausi dal Gruppo FI-PdL XVII e dei senatori Di Biagio e Fucksia.]]
ParlaMint-IT_2017-03-21-LEG17-Sed-789.u23	Prima degli altri interventi sull'argomento, la Presidenza ha preso atto di quanto detto dal senatore Falanga e ritiene, siccome la legge lo prevede, che la questione sia sottoposta alla Giunta delle elezioni e delle immunità parlamentari ai sensi dell'articolo 68, comma 1. Quindi, la questione può essere già deferita alla Giunta e noi prenderemo questa iniziativa, nel senso che il verbale della seduta verrà trasmesso alla Giunta che, appunto, potrà valutare appieno se vi siano o no le condizioni per chiedere la sospensione del procedimento proprio per queste motivazioni.
ParlaMint-IT_2017-03-21-LEG17-Sed-789.u24	[[Domando di parlare.]] [[PRESIDENTE. Ne ha facoltà.]] Signor Presidente, ovviamente, come Gruppo, noi la ringraziamo. L'argomento che, a nome del Gruppo, volevo sollevare era proprio questo. Vi è, però, una seconda parte dello stesso argomento. La prima parte l'ha risolta inviando alla Giunta quel fascicolo. Ma vi è una seconda parte. Io le chiedo, a nome del Gruppo, di segnalare il comportamento di questo magistrato al Consiglio superiore della magistratura per i provvedimenti disciplinari. Non possiamo infatti permettere che dei magistrati vadano contro la legge. Devono anche loro pagare e, quindi, noi riteniamo che la segnalazione e il provvedimento disciplinare nei confronti di questo magistrato siano necessari e doverosi. Altrimenti, siamo nella più completa anarchia.
ParlaMint-IT_2017-03-21-LEG17-Sed-789.u25	[[Domando di parlare.]] [[PRESIDENTE. Ne ha facoltà.]] Signor Presidente, io avevo chiesto di intervenire prima della sua decisione. Mi permetto di rilevare che quest'ultima va pienamente incontro a quanto prospettatole dal collega Palma e, ovviamente, ancora prima dal collega Falanga. Per quanto attiene a quella che il senatore Barani ha definito come seconda parte dello stesso argomento, penso anch'io che sia una misura opportuna. Ricordo alla memoria dei pochi colleghi che erano già presenti ai tempi della Presidenza Spadolini, che a quell'epoca, su suggerimento della Presidenza della Giunta, allora presieduta dal senatore Pellegrino, ciò avveniva invariabilmente. Allora, sotto questo profilo, senza contraddire l'opinione del senatore Barani, questa seconda parte di un intervento connesso e collegato avrebbe più forza a garanzia dell'autonomia del Senato rispetto a un altro potere dello Stato dopo che, fin da questa sera, la nostra Giunta avrà potuto lavorare sulle carte che, grazie alla sua decisione, le verranno sottoposte. [[Applausi dal Gruppo CoR.]]
ParlaMint-IT_2017-03-21-LEG17-Sed-789.u26	Sarà proprio questa la valutazione che sarà fatta dopo che la Giunta si esprimerà sul punto.
ParlaMint-IT_2017-03-21-LEG17-Sed-789.u27	[[Domando di parlare.]] [[PRESIDENTE. Ne ha facoltà.]] Signor Presidente, come ho detto prima, sono cinquantasei giorni che il disegno di legge per la costituzione di una Commissione di inchiesta sul Forteto giace indisturbato in Commissione giustizia. È del 17 marzo, invece, la denuncia dell'avvocato Giovanni Marchese, che riferisce di ripetuti attacchi informatici al suo sito. (ore 17,45) ( Segue BOTTICI). Questo è l'elenco di tutti gli attacchi ricevuti dal sito, che contiene tutta la documentazione riguardante la comunità Il Forteto. L'avvocato Giovanni Marchese è appunto colui che ha difeso le vittime del Forteto. Colgo anche l'occasione per fare alcuni nomi. Visto che non si istituisce la Commissione, io continuerò a parlarne in questa Aula. Al progetto educativo portato avanti dal Fiesoli nelle scuole elementari, medie e superiori della zona hanno collaborato gli educatori Giovanni Aversa, Elisa Baldini, Valentina Ceccherini, Simone Provenzano, Serena Timpano, Mauro Zingrini e gli insegnanti Luana Collacchioni, Wilma Chillari, Sonia Materassi, Anna Guidarelli, Sandra Vigiani e Antonio Venneri. Ora, io vorrei sapere se questi soggetti che hanno collaborato con il Fiesoli abbiano ancora a che fare con bambini. Mi sembra, infatti, assurdo che si collabori con un condannato, nonostante la storia sia nota, essendo stato il Fiesoli condannato per abusi nel 1985. E vorrei avere informazioni anche sugli studenti che hanno partecipato al progetto educativo del profeta e sapere quali ricordi hanno e che cosa hanno potuto approfondire, essendo bambini. Chiedo quindi al presidente Grasso di far sì che la discussione sull'istituzione della Commissione d'inchiesta venga portata in Aula. Ricordo a tutti voi, che avete votato a favore della dichiarazione d'urgenza, che ora state tenendo le mani nascoste. Questo non è corretto né per noi, né per le vittime del Forteto. [[Applausi dai Gruppi M5S e FI-PdL XVII.]]
ParlaMint-IT_2017-03-21-LEG17-Sed-789.u28	[[Domando di parlare.]] [[PRESIDENTE. Ne ha facoltà.]] Signor Presidente, onorevoli colleghi, proprio perché poc'anzi si è discusso della Giornata della memoria e dell'impegno in ricordo delle vittime innocenti delle mafie, vorrei sollecitare il ministro Graziano Delrio a fare qualcosa che in Calabria si aspetta da tanto tempo. Io credo che Delrio conosca piuttosto bene la Calabria, anche perché, se non ricordo male, in occasione del rinnovo del consiglio comunale della città di cui è stato sindaco, scese a Cutro per incontrare la comunità cutrese - come si scrisse a suo tempo - e ottenere magari anche simpatie e consensi. Cutro è un Comune che si trova sul versante ionico della Regione, mentre sul versante tirrenico abbiamo Gioia Tauro ove c'è un porto che da solo ha garantito più del 50 per cento del PIL privato dell'intera Regione. Al porto manca la presidenza dell'Autorità portuale senza la quale, in pratica, la struttura è acefala. Si vociferava, pochi mesi fa, che dovesse diventare Presidente un avvocato genovese di fiducia della famiglia Aponte, famiglia che controlla il monopolista cui lo Stato italiano, in maniera improvvida, ha dato la concessione dei moli e delle banchine per un tempo infinito. Questa ipotesi di nomina è saltata, pur tuttavia io credo che 400 famiglie - sono 400 le unità lavorative di MCT che hanno ricevuto o stanno ricevendo la lettera di licenziamento - meritino attenzione, anche perché tutti quanti ci siamo indignati per la scritta comparsa sulle mura del vescovado di Locri: «Più lavoro meno sbirri». In Calabria però, così come in tante altre parti del Sud, il lavoro viene garantito da politici che si fanno tirare per la giacchetta dai disperati che lo pietiscono per bisogno. Ricordo a tutti che nel Comune di Gioia Tauro si è insediata una commissione di accesso agli atti amministrativi proprio in queste ore. Di conseguenza, se il ministro Graziano Delrio dovesse ricordarsi di nominare l'Autorità di sistema portuale, male non farebbe. Una richiesta, però, voglio fare al Ministro: siccome ultimamente tutte le nomine sono state fatte geograficamente con il compasso a partire da Rignano sull'Arno, evitiamo che sia un esperto di porti fluviali, perché Gioia Tauro si affaccia sul Tirreno. [[Applausi dal Gruppo M5S.]]
ParlaMint-IT_2017-03-21-LEG17-Sed-789.u29	[[Domando di parlare.]] [[PRESIDENTE. Ne ha facoltà.]] Con questo intervento di fine seduta continuo, oggi, al Senato, una staffetta con cui, assieme a tante senatrici e tanti senatori, ricordiamo ogni donna che viene uccisa per mano di un uomo a cui è o è stata legata da relazione amorosa. E, fino a che sarà necessario, ricorderemo al Parlamento e al nostro Paese l'urgenza di arginare la violenza nei confronti delle donne. Sono ben cinque i femminicidi di cui oggi ci dobbiamo occupare. Due episodi simili hanno avuto luogo la scorsa settimana. Il 9 marzo, a Gambellara, in provincia di Vicenza, Vanna Meggiolaro, di cinquant'anni, è stata uccisa dal marito, che aveva denunciato per maltrattamenti e dal quale si stava separando. Come aveva più volte minacciato di fare, il marito, con lei a bordo, si è scagliato contro un TIR uccidendola e rimanendo a sua volta ucciso. Con la stessa modalità, pochi giorni dopo, il 12 marzo, a Pordenone, Jamir Temjenlelmla, trentasette anni, è stata uccisa dall'ex compagno, anch'esso morto nello scontro da lui provocato con un TIR, che ha causato, questa volta, anche la morte del conducente dell'automezzo. Anche in questo caso l'episodio avviene dopo una serie di minacce e maltrattamenti per i quali la donna lo aveva denunciato. Nella notte fra il 17 e il 18 marzo a Orte, in provincia di Viterbo, Silvia Tabacchi, una donna di ventotto anni, è stata uccisa a colpi di pistola dall'ex fidanzato, da cui si era separata da poco, che poi si è ucciso. Il 10 marzo è stato arrestato il marito di Xiang Lei Li, trentasei anni, con l'accusa di avere ucciso la propria moglie, a Genova, durante una crociera. Il marito della donna si accingeva a rientrare a casa, in Irlanda, con i due figli di cinque e sette anni. Di particolare efferatezza è stata poi l'uccisione, l'8 marzo, a Cirò Marina, in provincia di Crotone, di Antonella Lettieri, di quarantadue anni, che è stata ferocemente assassinata con 12 coltellate e altrettante martellate da un uomo che conosceva e che rientrava nella sua rete di relazioni più strette. Salgono così a 45 le donne che ricordiamo in questa staffetta, iniziata solo il 30 giugno 2016. Riproponiamo con convinzione il nostro appello; un appello al Governo tutto e alla Sottosegretaria con delega alle pari opportunità: la cabina di regia monitori l'applicazione, i pregi e i limiti della legge n. 119 del 2013 e dia piena e accurata attuazione al piano contro la violenza. Occorre intervenire nell'ambiente di formazione e di educazione di ciascuna persona; la scuola e la famiglia sono le comunità educanti che accompagnano la crescita di ciascuno. Solo attraverso una formazione puntuale e continua sul tema possiamo pensare di sconfiggere questa barbarie. Un appello al Paese, a tutti gli uomini e a tutte le donne: sono già state più di 120 le donne uccise nel 2016 e non possiamo accettare più questa mattanza. [[Applausi dai Gruppi PD e Art.1-MDP)]]
ParlaMint-IT_2017-03-21-LEG17-Sed-789.u30	[[Domando di parlare.]] [[PRESIDENTE. Ne ha facoltà.]] Signor Presidente, onorevoli colleghi, poco tempo fa è uscito un articolo sul giornale «The Guardian» che denuncia la condizione disumana cui sarebbero costrette alcune donne rumene che lavorano nei campi nella provincia di Ragusa. Molte di esse - come riportato nell'articolo - sarebbero ridotte in stato di schiavitù, sottoposte a trattamenti disumani e sfruttate sessualmente senza alcuno scrupolo: situazione certamente molto diversa da quanto ignobilmente rappresentato nei giorni scorsi in una trasmissione televisiva della RAI, per fortuna chiusa e bocciata. La situazione - come emerge dall'inchiesta - sarebbe veramente drammatica e - per quanto detto - il rispetto dei diritti fondamentali della persona disatteso. In questo contesto, nonostante la buona volontà di alcune associazioni ed enti locali che denunciano lo stato dei fatti, è indispensabile un intervento maggiormente integrato e risoluto, più deciso e anche risolutivo, per ripristinare la legalità e il rispetto dei diritti umani. Bisogna, però, dar conto del fatto che nella provincia iblea vi sono moltissime aziende agricole che, allo stesso tempo, operano nel pieno rispetto delle regole sul lavoro e - ancora più importante in questo caso - che rispettano la dignità dei lavoratori e delle lavoratrici. E il paradosso è che a pagare dall'emergere di fatti di cronaca del genere siano in primis proprio loro, quelli onesti. Mi sono, infatti, giunte voci di dismissioni di ordini, provenienti dal Nord Europa, ad aziende ortofrutticole che sono del tutto estranee ai fatti incriminati, a seguito della pubblicazione dell'inchiesta. Siffatta situazione, che ha avuto già modo di essere posta all'attenzione di quest'Assemblea con una risposta del Governo, nell'aprile 2015, a un mio atto di sindacato ispettivo, deve a mio parere essere assolutamente affrontata e risolta. Bisogna isolare coloro che schiavizzano le donne rumene, sfruttando la loro posizione di debolezza, e ripristinare quell'ordine e quella legalità che sono violati ogni qual volta una donna è costretta a subire violenze o minacce di ogni sorta. Va incentivato e promosso il lavoro onesto, quello di chi ogni giorno si batte per contrastare questa situazione oltraggiosa, sostenendo anche in modo più incisivo quelle iniziative di carattere sociale, portate avanti dalle associazioni e dagli enti locali, che mirano ad assicurare servizi di accoglienza e di sostegno alle lavoratrici e ai lavoratori stranieri, per includerli nelle comunità. È indispensabile, poi, che gli operatori del settore ortofrutticolo facciano squadra per escludere loro stessi e isolare disonesti e mafiosi. So già che sotto la spinta di Confagricoltura e di altre associazioni locali si sta provvedendo a stilare un patto per le aziende sane e per gli imprenditori onesti e laboriosi; un patto per la legalità che sollevi da ogni dubbio l'azione di chi opera nel rispetto delle norme. È indubbio, però, che, senza un adeguato supporto istituzionale maggiormente coordinato con l'intervento dello Stato e della Regione, sia tutto più complesso, anche perché le donne sfruttate temono i loro aguzzini e molto spesso non riescono a denunciare i reati di cui sono vittime. Ad uscire sconfitti da fatti del genere sono tutti: gli agricoltori e gli operatori onesti, i territori e gli enti coinvolti. Soprattutto, però, bisogna pensare a quelle donne che - secondo quanto denunciato - sono costrette a vivere in condizioni disumane. Bisogna assolutamente promuovere e attuare azioni di prevenzione più strutturate e coordinate, per fare in modo che un prossimo articolo di quel giornale sulla provincia iblea si occupi della bellezza del paesaggio, della storia e della cultura, dell'accoglienza delle sue comunità, dell'amore per il lavoro degli imprenditori onesti e dei frutti della nostra bellissima terra, prodotti nel rispetto dei diritti di lavoratori e lavoratrici, italiani e stranieri. [[Applausi dal Gruppo PD e del senatore Laniece.]]
ParlaMint-IT_2017-03-21-LEG17-Sed-789.u31	Le mozioni, interpellanze e interrogazioni pervenute alla Presidenza saranno pubblicate nell'allegato B al Resoconto della seduta odierna.
ParlaMint-IT_2017-03-21-LEG17-Sed-789.u32	Il Senato tornerà a riunirsi in seduta pubblica domani, mercoledì 22 marzo, alle ore 16,30, con il seguente ordine del giorno: (Vedi ordine del giorno) La seduta è tolta (ore 17,58).
