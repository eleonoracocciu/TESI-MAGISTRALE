<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" ana="#parla.meeting.regular #reference" xml:id="ParlaMint-IT_2013-09-26-LEG17-Sed-112" xml:lang="it">
   <teiHeader>
      <fileDesc>
         <titleStmt>
            <title type="main" xml:lang="it">Corpus parlamentare italiano ParlaMint-IT, Legislatura 17, Seduta 112 [ParlaMint]</title>
            <title type="main" xml:lang="en">Italian parliamentary corpus ParlaMint-IT, Term 17, Sitting 112 [ParlaMint]</title>
            <title type="sub" xml:lang="it">Resoconto della seduta del Senato della Repubblica italiana, Legislatura 17, seduta 112, giorno (2013-09-26)</title>
            <title type="sub" xml:lang="en">Report of the session of the Senate of the Italian Republic, Term 17, Sitting 112, Day (2013-09-26)</title>
            <meeting ana="#parla.upper">Senato</meeting>
            <meeting ana="#parla.upper #parla.term #LEG.17" n="17-upper">17 Legislatura</meeting>
            <meeting ana="#parla.upper #parla.sitting" n="112-upper">112 Seduta</meeting>
            <respStmt>
               <persName ref="https://orcid.org/0000-0003-3063-2239">Tommaso Agnoloni</persName>
               <persName ref="https://orcid.org/0000-0002-8126-6294">Francesca Frontini</persName>
               <persName ref="https://orcid.org/0000-0002-2953-8619">Simonetta Montemagni</persName>
               <persName ref="https://orcid.org/0000-0002-1321-5444">Valeria Quochi</persName>
               <persName ref="https://orcid.org/0000-0001-5849-0979">Giulia Venturi</persName>
               <resp xml:lang="it">Definizione del progetto e metodologia</resp>
               <resp xml:lang="en">Project set-up and methodology</resp>
            </respStmt>
            <respStmt>
               <persName>Manuela Ruisi</persName>
               <persName>Carlo Marchetti</persName>
               <persName>Roberto Battistoni</persName>
               <resp xml:lang="it">Recupero dei dati</resp>
               <resp xml:lang="en">Data retrieval</resp>
            </respStmt>
            <respStmt>
               <persName>Tommaso Agnoloni</persName>
               <resp xml:lang="it">Codifica corpus in ParlaMint TEI XML</resp>
               <resp xml:lang="en">ParlaMint TEI XML corpus encoding</resp>
               <resp xml:lang="it">Pulizia, normalizzazione e conversione in ParlaMint TEI XML</resp>
               <resp xml:lang="en">Cleaning, normalisation and conversion to ParlaMint TEI XML</resp>
            </respStmt>
            <funder>
               <orgName xml:lang="it">Infrastruttura di ricerca CLARIN</orgName>
               <orgName xml:lang="en">The CLARIN research infrastructure</orgName>
            </funder>
            <funder>
               <orgName xml:lang="it">Commissione Europea</orgName>
               <orgName xml:lang="en">European Commission</orgName>
            </funder>
            <funder>
               <orgName xml:lang="it">Senato della Repubblica italiana</orgName>
               <orgName xml:lang="en">Senate of the Italian Republic</orgName>
            </funder>
            <funder>
               <orgName xml:lang="it">Istituto di Linguistica Computazionale del Consiglio Nazionale delle Ricerche (CNR-ILC)</orgName>
               <orgName xml:lang="en">Institute of Computational linguistics of the Italian National Research Council (CNR-ILC)</orgName>
            </funder>
            <funder>
               <orgName xml:lang="it">Istituto di Informatica Giuridica e Sistemi Giudiziari del Consiglio Nazionale delle Ricerche (CNR-IGSG)</orgName>
               <orgName xml:lang="en">Institute of Legal Information and Judicial Systems of the Italian National Research Council (CNR-IGSG)</orgName>
            </funder>
         </titleStmt>
         <editionStmt>
            <edition>2.1</edition>
         </editionStmt>
         <extent>
            <measure quantity="98" unit="speeches" xml:lang="it">98 discorsi</measure>
            <measure quantity="98" unit="speeches" xml:lang="en">98 speeches</measure>
            <measure quantity="12346" unit="words" xml:lang="it">12.346 parole</measure>
            <measure quantity="12346" unit="words" xml:lang="en">12,346 words</measure>
         </extent>
         <publicationStmt>
            <publisher>
               <orgName xml:lang="it">Infrastruttura di ricerca CLARIN</orgName>
               <orgName xml:lang="en">The CLARIN research infrastructure</orgName>
               <ref target="https://www.clarin.eu/">www.clarin.eu</ref>
            </publisher>
            <idno subtype="handle" type="URI">http://hdl.handle.net/11356/1432</idno>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="it">Quest'opera è rilasciata con <ref target="http://creativecommons.org/licenses/by/4.0/">licenza Creative Commons 4.0 Attribuzione Internazionale</ref>.</p>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons Attribution 4.0 International License</ref>.</p>
            </availability>
            <date when="2021-06-10">June 10, 2021</date>
         </publicationStmt>
         <sourceDesc>
            <bibl>
               <title type="main" xml:lang="it">Resoconti stenografici delle sedute pubbliche del Senato della Repubblica italiana</title>
               <title type="main" xml:lang="en">Minutes of the Senate of the Republic of Italy</title>
               <publisher>Senato della Repubblica</publisher>
               <idno type="URI">http://www.senato.it/japp/bgt/showdoc/frame.jsp?tipodoc=Resaula&amp;leg=17&amp;id=0716937</idno>
               <date when="2013-09-26">26.09.2013</date>
            </bibl>
         </sourceDesc>
      </fileDesc>
      <encodingDesc>
         <projectDesc>
            <p xml:lang="it"><ref target="https://www.clarin.eu/content/parlamint">ParlaMint</ref>
            </p>
            <p xml:lang="en"><ref target="https://www.clarin.eu/content/parlamint">ParlaMint</ref>
            </p>
         </projectDesc>
         <tagsDecl>
            <namespace name="http://www.tei-c.org/ns/1.0">
               <tagUsage gi="div" occurs="12"/>
               <tagUsage gi="head" occurs="11"/>
               <tagUsage gi="note" occurs="72"/>
               <tagUsage gi="seg" occurs="98"/>
               <tagUsage gi="u" occurs="37"/>
               <tagUsage gi="body" occurs="1"/>
               <tagUsage gi="kinesic" occurs="22"/>
               <tagUsage gi="desc" occurs="22"/>
            </namespace>
         </tagsDecl>
      </encodingDesc>
      <profileDesc>
         <settingDesc>
            <setting>
               <name type="address">Piazza Madama, 11</name>
               <name type="city">Roma</name>
               <name key="IT" type="country">Italia</name>
               <date ana="#parla.sitting" when="2013-09-26">26.09.2013</date>
            </setting>
         </settingDesc>
      </profileDesc>
      <revisionDesc>
         <change when="2021-02-02">
            <name>Tommaso Agnoloni</name>:Made sample.</change>
         <change when="2021-01-28">
            <name>Tommaso Agnoloni</name>: Generated corpus in ParlaMint.</change>
         <change when="2021-02-26">
            <name>Tommaso Agnoloni</name>: Corpus revision, fixing</change>
      </revisionDesc>
   </teiHeader>
   <text ana="#reference" xml:lang="it">
      <body>
         <div type="debateSection">
            <note type="president">Presidenza del vice presidente CALDEROLI</note>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u1">
               <seg xml:id="ParlaMint-IT_2013-09-26-LEG17-Sed-112.seg1">La seduta è aperta (ore 9,30). Si dia lettura del processo verbale. BARANI, segretario, dà lettura del processo verbale della seduta antimeridiana del giorno precedente.</seg>
            </u>
         </div>
         <div type="debateSection">
            <head>Sul processo verbale</head>
            <note type="speaker">SANTANGELO (M5S)</note>
            <u ana="#regular" who="#SantangeloVincenzo" xml:id="ParlaMint-IT_2013-09-26-LEG17-Sed-112.u2">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg2">Signor Presidente, chiedo la votazione del processo verbale, previa verifica del numero legale.</seg>
            </u>
         </div>
         <div type="debateSection">
            <head>Verifica del numero legale</head>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u3">
               <seg xml:id="ParlaMint-IT_2013-09-26-LEG17-Sed-112.seg3">Invito il senatore Segretario a verificare se la richiesta risulta appoggiata dal prescritto numero di senatori, mediante procedimento elettronico. (La richiesta risulta appoggiata). Invito pertanto i senatori a far constatare la loro presenza mediante procedimento elettronico. (Segue la verifica del numero legale). Il Senato non è in numero legale. Sospendo la seduta per venti minuti. (La seduta, sospesa alle ore 9,37, è ripresa alle ore 9,57).</seg>
            </u>
         </div>
         <div type="debateSection">
            <head>Ripresa della discussione sul processo verbale</head>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u4">
               <seg xml:id="ParlaMint-IT_2013-09-26-LEG17-Sed-112.seg4">Riprendiamo i nostri lavori.</seg>
               <seg xml:id="ParlaMint-IT_2013-09-26-LEG17-Sed-112.seg5">Non essendovi osservazioni, il processo verbale è approvato.</seg>
            </u>
         </div>
         <div type="debateSection">
            <head>Comunicazioni della Presidenza</head>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u5">
               <seg xml:id="ParlaMint-IT_2013-09-26-LEG17-Sed-112.seg6">L'elenco dei senatori in congedo e assenti per incarico ricevuto dal Senato, nonché ulteriori comunicazioni all'Assemblea saranno pubblicati nell'allegato B al Resoconto della seduta odierna.</seg>
            </u>
         </div>
         <div type="debateSection">
            <head>Preannunzio di votazioni mediante procedimento elettronico</head>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u6">
               <seg xml:id="ParlaMint-IT_2013-09-26-LEG17-Sed-112.seg7">Avverto che nel corso della seduta odierna potranno essere effettuate votazioni qualificate mediante il procedimento elettronico.</seg>
               <seg xml:id="ParlaMint-IT_2013-09-26-LEG17-Sed-112.seg8">Pertanto decorre da questo momento il termine di venti minuti dal preavviso previsto dall'articolo 119, comma 1, del Regolamento (ore 9,57).</seg>
            </u>
         </div>
         <div type="debateSection">
            <head>Discussione e approvazione della mozione 1-00144 (testo 3) - Crimini di guerra</head>
            <note>(ore 9,58) Approvazione della mozione n. 144 (testo 3)</note>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u7">
               <seg xml:id="ParlaMint-IT_2013-09-26-LEG17-Sed-112.seg9">L'ordine del giorno reca la discussione della mozione 1-00144 (testo 2), presentata dalla senatrice Fedeli e da altri senatori, con procedimento abbreviato ai sensi dell'articolo 157, comma 3, del Regolamento, sui crimini di guerra.</seg>
               <seg xml:id="ParlaMint-IT_2013-09-26-LEG17-Sed-112.seg10">Ha facoltà di parlare la senatrice Fedeli per illustrarla.</seg>
            </u>
            <note type="speaker">FEDELI (PD)</note>
            <u ana="#regular" who="#FedeliValeria" xml:id="ParlaMint-IT_2013-09-26-LEG17-Sed-112.u8">
               <seg xml:id="ParlaMint-IT_2013-09-26-LEG17-Sed-112.seg11">Signor Presidente, la violenza sessuale utilizzata nei conflitti come forma di controllo e sopraffazione ha attraversato purtroppo e attraversa ogni angolo della terra.</seg>
               <seg xml:id="ParlaMint-IT_2013-09-26-LEG17-Sed-112.seg12">Durante le guerre gli stupri hanno lo scopo di seminare il terrore tra la popolazione e, in alcuni casi, modificare la composizione etnica delle generazioni successive. Talora si è fatto ricorso allo stupro per contagiare scientemente le donne con l'HIV. Lo stupro, anche durante i conflitti, è una violenza inaccettabile che causa danni fisici, psicologici e sociali.</seg>
               <seg xml:id="ParlaMint-IT_2013-09-26-LEG17-Sed-112.seg13">Il rapporto 2010 del Fondo delle Nazioni Unite per la popolazione (UNFPA) afferma chiaramente che «le donne fanno di rado la guerra, ma troppo spesso ne soffrono le conseguenze peggiori: la violenza sessuale costituisce un'arma di guerra ripugnante e purtroppo sempre più utilizzata».</seg>
               <seg xml:id="ParlaMint-IT_2013-09-26-LEG17-Sed-112.seg14">Guardando solo agli ultimi vent'anni le cifre parlano chiaro: più di 200.000 donne violentate durante la guerra nella Repubblica democratica del Congo, 60.000 in Sierra Leone, più di 40.000 in Liberia, quasi 60.000 nella ex Iugoslavia; e ancora in Cecenia, Darfur, Iraq, Libia, Kosovo e Ruanda.</seg>
               <seg xml:id="ParlaMint-IT_2013-09-26-LEG17-Sed-112.seg15">In Congo è stato ed è ancora un vero e proprio genocidio: stupri di massa, mutilazioni, fosse comuni, organi genitali cui viene dato fuoco, padri costretti a violentare le figlie o i figli le madri: orrore che colpisce bambine di tre anni come anziane di novanta. Non sono - lo voglio dire con chiarezza - «effetti collaterali» della guerra, ma una e propria strategia militare di entrambi gli schieramenti con lo scopo di colpire chi tramanda la vita, cioè le donne.</seg>
               <seg xml:id="ParlaMint-IT_2013-09-26-LEG17-Sed-112.seg16">In Libia, da aprile del 2011, l'ambasciatrice statunitense Susan Rice ha denunciato la distribuzione di Viagra ai soldati per essere sessualmente più aggressivi durante il conflitto; anche in Egitto, a piazza Tahrir, ci sono stati stupri per intimidire le donne che partecipavano alla protesta e per il gusto sadico di fare del male, e la stessa cosa è successa in Siria.</seg>
               <seg xml:id="ParlaMint-IT_2013-09-26-LEG17-Sed-112.seg17">Le Nazioni Unite hanno iniziato a occuparsi degli stupri nei conflitti nel 1992, a seguito delle violenze in ex Iugoslavia, dichiarando lo stupro di donne un crimine internazionale e attivando poi negli anni diversi enti e gruppi impegnati nella lotta contro le violenze sessuali nei conflitti. Nel 2008 è intervenuto anche il Consiglio europeo con due risoluzioni.</seg>
               <seg xml:id="ParlaMint-IT_2013-09-26-LEG17-Sed-112.seg18">È invece del mese di aprile di quest'anno - ed è anche il punto che indica l'importanza di questa mozione - l'intesa del G8 che indica la violenza sessuale nelle zone di conflitto come crimine di guerra e lancia un programma di contrasto investendo 35 milioni di dollari. L'iniziativa è partita per stimolo del Governo britannico, che durante il semestre di Presidenza del G8 ha lanciato la campagna «Fermiamo la violenza sessuale nei conflitti», che a febbraio è stata presentata a discussa anche a Roma, sempre su stimolo dell'ambasciata britannica, per sensibilizzare e coinvolgere anche l'opinione pubblica italiana.</seg>
               <seg xml:id="ParlaMint-IT_2013-09-26-LEG17-Sed-112.seg19">Ora è il momento di atti istituzionali chiari e di un impegno condiviso, come la mozione unitaria di tutti i Gruppi che presentiamo oggi qui al Senato. Ecco perché chiediamo al Governo che si impegni ad agire, a livello nazionale e internazionale, perché si adottino i provvedimenti necessari a prevenire, reprimere e mettere fine allo stupro come arma di guerra.</seg>
               <seg xml:id="ParlaMint-IT_2013-09-26-LEG17-Sed-112.seg20">Occorre innanzitutto un migliore sistema di giustizia, che non può essere lasciato solo ai singoli Stati, ma implica invece la definizione condivisa di uno specifico reato internazionale, per responsabilizzare i singoli Paesi, per garantire risarcimenti alle vittime, per rafforzare la capacità d'indagine e sanzionare gli atti criminali, anche con polizia giudiziaria dedicata e una sezione specializzata all'interno del Tribunale penale internazionale.</seg>
               <seg xml:id="ParlaMint-IT_2013-09-26-LEG17-Sed-112.seg21">Occorre inoltre favorire l'inclusione delle donne, sia nelle forze armate che nei gruppi di risoluzione dei conflitti, dove oggi sono solo meno del 10 per cento. Le donne nell'esercito e nelle organizzazioni civili che operano per la pace svolgono la funzione di mediatrici interculturali di genere e costituiscono un modello che facilita l'emancipazione delle donne locali e la loro organizzazione, contribuendo anche alla decostruzione degli stereotipi.</seg>
               <seg xml:id="ParlaMint-IT_2013-09-26-LEG17-Sed-112.seg22">È urgente e necessario, inoltre, garantire un'adeguata formazione - questo è un punto importante - dei militari sulle implicazioni della violenza sessuale durante le guerre e adottare codici di condotta, oltre che regole. Bisogna garantire il pieno svolgimento del mandato del rappresentante speciale delle Nazioni Unite per i crimini sessuali in situazioni di conflitto e sostenere il lavoro del team di esperti previsto dalla risoluzione n. 1888 del 2009. Combattere la violenza vuol dire anche rimuovere le barriere che impediscono il monitoraggio e il reporting : solo un'adeguata documentazione può permettere di individuare davvero e punire i colpevoli e garantire sostegno sanitario, psico-sociale, giuridico ed economico alle vittime. Serve quindi un approccio cooperativo e globale sia dal punto di vista dell'applicazione dei principi condivisi in ambito internazionale che da quello dell'attivazione dei finanziamenti necessari, come quelli previsti dall'Unione europea. È decisivo, anche in questo campo, perseguire una comune strategia europea, rafforzando la capacità dell'Unione di essere incisiva nel condizionare il punto di vista delle regole internazionali, anche in merito ai conflitti ed ai crimini di guerra. È poi importante - lo dico al Vice Ministro - che intervenga l'Assemblea generale dell'ONU, scartando, negli accordi di pace, ogni ipotesi di amnistia per questi reati.</seg>
               <kinesic type="applause">
                  <desc>Applausi dai Gruppi PD, SCpI e M5S.</desc>
               </kinesic>
               <seg xml:id="ParlaMint-IT_2013-09-26-LEG17-Sed-112.seg23">Occorre invece che tutta la comunità internazionale riconosca lo stupro di guerra come grave violazione dell'articolo 27 della Convenzione di Ginevra, unitamente ai crimini di genocidio, ai crimini contro l'umanità e a tutti i crimini di guerra. Non è davvero più tollerabile che al mondo accadano cose come lo stupro di guerra. La comunità internazionale deve intervenire per irrigidire le norme e punire severamente e in modo esemplare chi si macchia di violenze simili per cambiare cultura, mentalità diffusa e pratiche.</seg>
               <seg xml:id="ParlaMint-IT_2013-09-26-LEG17-Sed-112.seg24">Per secoli lo stupro durante le guerre è stato tacitamente accettato e considerato inevitabile. Non è così, non può essere così: dobbiamo dirlo in modo sempre più forte con atti che impegnano le istituzioni. Dobbiamo dare visibilità ai procedimenti giudiziari e diffondere il messaggio che lo stupro durante i conflitti è un'azione vergognosa, deplorevole, ingiustificabile e punibile.</seg>
               <seg xml:id="ParlaMint-IT_2013-09-26-LEG17-Sed-112.seg25">Dobbiamo quindi restituire alle donne le condizioni per esprimere la propria forza e libertà, per accedere all'istruzione e al lavoro, per costruire percorsi di vita che permettano loro di unirsi, promuovere i propri diritti, la propria dignità ed integrità di persone, anche durante i conflitti; sapere che ci sono valori, impegni internazionali e norme giuridiche per cui e con cui difendersi.</seg>
               <seg xml:id="ParlaMint-IT_2013-09-26-LEG17-Sed-112.seg26">Lo stupro come arma di guerra - come si dice troppo spesso, anche legittimamente - non tocca direttamente le nostre vite quotidiane e materiali di oggi qui da noi, ma tocca e deve toccare la coscienza e la responsabilità morale ed etica di agire che ciascuno di noi ha come persona, ancora di più noi che svolgiamo compiti di rappresentanza elettiva ed istituzionale e, quindi, anche come parte che può influenzare, con le proprie decisioni, azioni ed interventi, le decisioni e la loro attuazione nelle sedi internazionali.</seg>
               <kinesic type="applause">
                  <desc>Applausi dai Gruppi PD, PdL, M5S, SCpI e Misto-SEL.</desc>
               </kinesic>
            </u>
            <note type="discussion">DISCUSSIONE</note>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u9">
               <seg xml:id="ParlaMint-IT_2013-09-26-LEG17-Sed-112.seg27">Dichiaro aperta la discussione.</seg>
               <seg xml:id="ParlaMint-IT_2013-09-26-LEG17-Sed-112.seg28">È iscritto a parlare il senatore Lo Giudice. Ne ha facoltà.</seg>
            </u>
            <note type="speaker">LO GIUDICE (PD)</note>
            <u ana="#regular" who="#LoGiudiceSergio" xml:id="ParlaMint-IT_2013-09-26-LEG17-Sed-112.u10">
               <seg xml:id="ParlaMint-IT_2013-09-26-LEG17-Sed-112.seg29">Signor Presidente, quando si parla di violazione dei diritti umani nel nostro Paese la nostra mente corre subito lontano, a posti stranieri, esotici, distinti e distanti da noi, che portano con sé nefandezze dalle quali riteniamo di poter essere esenti. Ma quando parliamo di un fenomeno così brutale come quello degli stupri di massa non possono non tornarci alla mente le parole scritte da Hannah Arendt, commentando il processo ad Adolf Eichmann dopo la Seconda guerra mondiale, nel suo noto libro «La banalità del male»: «Le azioni erano mostruose, ma chi le fece era pressoché normale, né demoniaco, né mostruoso». Quando allora parliamo di stupri di massa, parliamo certo di qualcosa che oggi non interroga l'Italia, in quanto luogo che da decenni non è teatro, né motore di guerra. Ma per capire il senso profondo di questo gesto ultimo di sopraffazione del genere maschile sul genere femminile dobbiamo interrogarci su cosa succederebbe se fossimo in quelle condizioni, a partire da una valutazione di cosa è accaduto quando ci siamo trovati in quelle condizioni, cioè in uno stato di guerra.</seg>
               <seg xml:id="ParlaMint-IT_2013-09-26-LEG17-Sed-112.seg30">Le donne italiane hanno vissuto più e più volte sulla loro pelle, nella storia, lo stupro di massa, a partire da quell'atto, che è uno dei miti fondativi della nostra storia patria, raccontatoci da bambini come una storiella innocua, il ratto delle Sabine, che in realtà è stato un violento stupro di massa, per continuare, poi, con le altre occasioni in cui le donne italiane si sono trovate ad essere, da civili, in un teatro di guerra. Penso, ad esempio, a quanto accaduto in Italia dopo la disfatta di Caporetto nel 1917, con gli stupri messi in campo dalle truppe austro-tedesche, che hanno lasciato in una vasta zona del nostro Paese una marea di figli illegittimi, figli di guerra; o a quanto accaduto sul finire della Seconda guerra mondiale, dopo il 1943, quando le truppe tedesche nei territori occupati misero in campo più e più volte azioni di stupro nei confronti delle donne italiane, in particolare, delle donne partigiane; o a quanto accaduto in Italia nel 1944, con le cosiddette marocchinate, immortalate da Moravia e da De Sica ne «La ciociara», ma anche con 40.000 donne costrette a prostituirsi agli anglo-americani.</seg>
               <seg xml:id="ParlaMint-IT_2013-09-26-LEG17-Sed-112.seg31">Ancor più grave è sottolineare quello che gli uomini italiani hanno fatto quando si sono trovati in territori di guerra, ad esempio durante la conquista dell'Eritrea, con tanti casi documentati di stupro continuato e di massa; o quanto è accaduto in Libia durante la riconquista, tra il 1930 e il 1931; o ancora, quanto accaduto in Macedonia e in Grecia durante la campagna di Grecia, nel decennio successivo.</seg>
               <seg xml:id="ParlaMint-IT_2013-09-26-LEG17-Sed-112.seg32">Ecco che allora non stiamo parlando di qualcosa lontano da noi, ma di qualcosa che interroga fortemente il rapporto tra gli uomini e le donne in qualunque zona del pianeta, a qualunque grado di civiltà. Basti pensare che uno dei più atroci, gravi ed enormi, dal punto di vista quantitativo, stupri di massa è accaduto pochi anni fa a pochi chilometri da qui, nella ex Iugoslavia.</seg>
               <seg xml:id="ParlaMint-IT_2013-09-26-LEG17-Sed-112.seg33">Ecco che allora è molto importante che affrontiamo questa discussione non come qualcosa che riguarda altri e di cui siamo testimoni, ma come una discussione che ci riguarda direttamente, come politiche dello Stato, ma soprattutto come modalità di costruzione della nostra identità di genere e del nostro rapporto tra i generi.</seg>
               <seg xml:id="ParlaMint-IT_2013-09-26-LEG17-Sed-112.seg34">Se è vera - come io considero profondamente vera - quella profezia di Gandhi che diceva «Siate voi il cambiamento che volete vedere nel mondo», ecco che allora oggi voteremo, spero all'unanimità, la richiesta all'Assemblea dell'ONU di intervenire su questo tema. Sarà per noi un importante banco di confronto su questi temi anche la prossima approvazione di una legge contro il femminicidio, che riguarda nello specifico il modo in cui riusciremo a mettere in campo quelle profonde azioni culturali che comportino una radicale modifica della violenza degli uomini sulle donne, che purtroppo attraversa ancora oggi, in maniera molto forte, la nostra società, la nostra cultura, il nostro modo di vivere la vita privata.</seg>
               <kinesic type="applause">
                  <desc>Applausi dai Gruppi PD, M5S, Misto-SEL e del senatore Torrisi</desc>
               </kinesic>
               <note>PRESIDENTE. È iscritta a parlare la senatrice Cirinnà. Ne ha facoltà.</note>
            </u>
            <note type="speaker">CIRINNA' (PD)</note>
            <u ana="#regular" who="#CirinnaMonica" xml:id="ParlaMint-IT_2013-09-26-LEG17-Sed-112.u11">
               <seg xml:id="ParlaMint-IT_2013-09-26-LEG17-Sed-112.seg35">Signor Presidente, onorevoli colleghi, la mozione di cui discutiamo oggi è un atto estremamente importante, per il quale voglio ringraziare tutti i colleghi firmatari; in particolare, desidero ringraziare la nostra vice presidente Fedeli per aver scritto un testo profondo, elaborato, radicato nella storia, con esempi importanti, che fanno capire esattamente quello che ha detto ora il senatore Lo Giudice: lo stupro come arma di guerra non è lontano da noi, non è un fenomeno di cui possiamo parlare come di un ricordo storico.</seg>
               <seg xml:id="ParlaMint-IT_2013-09-26-LEG17-Sed-112.seg36">È vero che la storia e la letteratura hanno raccontato, poi hanno accettato, delle volte hanno anche colorito questo fenomeno criminale, presente nei conflitti già dalle epoche più antiche. Il collega Lo Giudice ha rammentato il ratto delle Sabine, ma pensate semplicemente a Omero e ai racconti su Troia. Questo fenomeno criminale nel tempo, però, si è modificato: ha cambiato il suo essere, le sue motivazioni, il perché viene perpetrato.</seg>
               <seg xml:id="ParlaMint-IT_2013-09-26-LEG17-Sed-112.seg37">Lo stupro contro le donne come prassi nei conflitti ha attraversato ogni angolo della terra in tutte le epoche. Durante la Seconda guerra mondiale, gli eserciti giapponese ed americano disponevano di schiave sessuali, cioè di donne prigioniere, catturate e costrette a subire violenze sessuali. Ricordo che gli americani anche in Italia - stiamo parlando di pochi anni fa - costrinsero 40.000 donne napoletane a prostituirsi dopo essere state stuprate. Viene però colorito anche questo. Ricordate la canzone - sicuramente la collega Mussolini sarebbe più brava di me nella pronuncia - in cui si dice «È nato nu criaturo, è nato niro»? Spesso si dimentica, si colorisce e si giustifica un fenomeno tragico.</seg>
               <seg xml:id="ParlaMint-IT_2013-09-26-LEG17-Sed-112.seg38">Se prima o durante i conflitti mondiali lo stupro era strumento di vendetta sul nemico, dagli anni Novanta le cose cambiano. È il conflitto bosniaco a trasformare lo stupro, usato appunto come arma, in pulizia etnica, a tal punto che il Tribunale penale internazionale per la ex Iugoslavia ha perseguito in maniera specifica i reati di stupro e riduzione in schiavitù in quanto considerati finalmente, dopo quegli anni, crimini contro l'umanità.</seg>
               <seg xml:id="ParlaMint-IT_2013-09-26-LEG17-Sed-112.seg39">C'è una citazione che va assolutamente fatta, quella richiamata da Margot Wallström, inviata speciale delle Nazioni Unite per i crimini sessuali in situazioni di conflitto, che ha spiegato come «La violenza sessuale è utilizzata dai combattenti come un'arma per instillare paura tra la gente. Inoltre, il fenomeno è diventato sistematico ed esteso: infatti, si registra un incremento dei casi di violenza contro le donne perpetrati da civili consapevoli di non incorrere in sanzioni penali». È questo il punto di fondo evidenziato perfettamente dalla mozione al nostro esame: combattere la consapevolezza che tanto non ti accadrà nulla, che anche per questo ci sarà impunità. A tal proposito, è necessario combattere un punto di vista che considera lo stupro durante i periodi di conflitto solo come un danno collaterale, come se venisse dato fuoco alle abitazioni o se venissero distrutti ponti o aziende, cioè come un danno da considerare comunque possibile all'interno di una guerra. Questo non può essere. Lo stupro non è né un fatto culturale né sessuale: è un atto criminale.</seg>
               <seg xml:id="ParlaMint-IT_2013-09-26-LEG17-Sed-112.seg40">Per questo voglio ricordarvi gli effetti tragici che devastano socialmente i Paesi che subiscono questo tipo di situazioni: i bambini abbandonati, gli infanticidi, le donne allontanate dalla famiglia, le stesse famiglie disonorate.</seg>
               <seg xml:id="ParlaMint-IT_2013-09-26-LEG17-Sed-112.seg41">Ecco perché - e mi associo a quanto detto dai colleghi che sono intervenuti in precedenza - è assolutamente necessario uno sforzo internazionale, di cui il nostro Governo può farsi sicuramente promotore.</seg>
               <kinesic type="applause">
                  <desc>Applausi dal Gruppo PD e del senatore Romano.</desc>
               </kinesic>
               <note>PRESIDENTE. È iscritta a parlare la senatrice De Pin. Ne ha facoltà.</note>
            </u>
            <note type="speaker">DE PIN (Misto)</note>
            <u ana="#regular" who="#DePinPaola" xml:id="ParlaMint-IT_2013-09-26-LEG17-Sed-112.u12">
               <seg xml:id="ParlaMint-IT_2013-09-26-LEG17-Sed-112.seg42">Signor Presidente, onorevoli colleghi, vorrei iniziare il mio intervento a sostegno della mozione in discussione raccontando la storia di due coraggiose giornaliste minacciate di morte per aver denunciato gli stupri perpetrati durante i conflitti armati che ancora sconvolgono i loro Paesi.</seg>
               <seg xml:id="ParlaMint-IT_2013-09-26-LEG17-Sed-112.seg43">Il primo caso è quello di Caddy Adzuba, una giornalista congolese che da 13 anni si batte affinché i responsabili delle violenze sulle donne in Congo vengano individuati e puniti. Dalla sua testimonianza emerge un racconto di autentico terrore. Nel Paese africano violentano le donne di fronte ai loro mariti e ai loro figli; usano i kalashnikov e i coltelli come organi sessuali, provocando terribili lacerazioni. Questa è la cruda descrizione dello stupro come arma di guerra. Caddy Adzuba ci racconta di come il controllo della popolazione venga esercitato attraverso la paura. Secondo la giornalista, infatti, se i ribelli devono controllare, per esempio, una città di 20.000 abitanti, ma non hanno munizioni sufficienti, usano allora la violenza sessuale, non per soddisfare il loro piacere, ma con il vero obiettivo di distruggere l'intera comunità. Riusciamo veramente ad immaginare il terrore, il trauma subìto da una famiglia che ha vissuto questo inferno? In primo luogo, pensiamo alla donna vittima dello stupro: gli effetti di questa violenza le rimarranno cuciti addosso per sempre. Non dobbiamo poi dimenticare il marito e i figli, costretti a volte ad assistere alla violenza senza poter reagire. Adzuba assicura che questo dramma si ripete anno dopo anno. I conflitti irrisolti nel suo Paese permettono ai gruppi armati del Congo e dei Paesi confinanti di commettere questi crimini. Il risultato è l'insicurezza perpetua. I ribelli però non sono gli unici responsabili. Anche i soldati dell'esercito congolese hanno commesso queste terribili violenze contro le donne del loro Paese. Nonostante gli sforzi che si stanno facendo in Congo, Caddy Adzuba accusa che gli autori di questi stupri non vengono mai arrestati: l'impunità è la più totale. Inoltre, in molte comunità - non solo in Africa, ma anche in altre parti del mondo - la donna è doppiamente vittima. Come se non bastasse la violenza sessuale, la donna deve anche subire l'umiliazione dell'abbandono della sua stessa comunità: donne costrette a vagare nella più completa povertà in quanto hanno dovuto abbandonare tutti i loro averi. L'altro caso che vorrei raccontare è quello della giornalista colombiana Jinneth Bedoya. Questa donna ha vissuto in prima persona la terribile esperienza dello stupro. Dieci anni fa, mentre stava investigando su un presunto commercio di armi tra gruppi paramilitari e la polizia del suo Paese, fu sequestrata e violentata. Furono così tanti i danni causati dall'abuso che non riuscì a camminare per 15 giorni. Decise di denunciare la sua esperienza affinché i colpevoli potessero essere arrestati, perché - come racconta lei stessa - «è impossibile superare questo trauma, soprattutto quando non c'è giustizia. Mi sveglio di notte e rivivo tutto di nuovo, sento i pugni in faccia, il dolore alla schiena, alle gambe». Per questa donna è impossibile dimenticare, anche per le continue minacce anonime che riceve per costringerla al silenzio. Sempre per rimanere in Colombia, uno studio condotto sui numerosi casi di stupro come arma di guerra ha scoperto che la guerriglia recluta delle donne minorenni per servire come oggetti sessuali dei comandanti. Nel caso dovessero rimanere incinta sono costrette ad abortire. È grazie alle testimonianza di tante donne coraggiose se oggi possiamo guardare in faccia questo terribile aspetto della guerra e cercare di fare qualcosa. Il Governo pertanto dovrebbe impegnarsi a portare avanti tutti i punti della mozione presentata oggi. Solo per citare alcuni provvedimenti, senza però dimenticare gli altri, penso che il Governo italiano dovrebbe garantire la formazione adeguata ed efficace al personale militare e civile impiegato in scenari di conflitto, così come in missioni di peacekeeping e peacebuilding, secondo un approccio di genere. Dovrebbero essere perseguiti i casi di violenza sessuale perpetrata da personale umanitario, da rappresentanti delle istituzioni internazionali, da forze di mantenimento della pace e da diplomatici, mediante sanzioni severe sul piano amministrativo e penale. Novità molto importanti per cercare di arginare questo deprecabile fenomeno sono indubbiamente l'aumento del numero di donne nelle forze armate e civili impegnate in operazioni di mantenimento della pace, e il fatto di assicurare alle donne la partecipazione a pieno titolo alla conduzione dei negoziati di pace. Altrettanto fondamentale è che il Governo si impegni ad escludere dalle disposizioni di amnistia i reati di violenza di genere nei conflitti armati. Penso sia infine indispensabile, come viene indicato nella mozione, dare un'elevata visibilità e pubblicità dei procedimenti giudiziari affinché si diffonda il messaggio secondo cui lo stupro nei conflitti costituisce un comportamento ingiustificabile e criminale. Infatti, come è stato rilevato da molti studi realizzati nei Paesi in conflitto, uno degli ostacoli maggiori è rappresentato dalla scarsa visibilità di questo aspetto della guerra. Le donne non denunciano i loro abusi per paura e soprattutto per l'incertezza che questo possa servire a qualcosa. Condivido quindi che sia necessario garantire la possibilità per le donne vittime di violenza sessuale durante i conflitti di adire giurisdizioni internazionali in condizioni compatibili con la propria dignità. Riconoscere finalmente lo stupro di guerra come grave violazione dell'articolo 27 della Convenzione di Ginevra, e dunque come fattispecie criminosa oggetto della giurisdizione della Corte penale internazionale, unitamente ai crimini di genocidio, ai crimini contro l'umanità e a tutti i crimini di guerra, è un passo necessario per cercare di arginare questa terribile violenza sulle donne. Concludo quindi auspicando che la mozione in esame venga accolta e che il Governo italiano si impegni ad agire per cercare di prevenire, reprimere e mettere fine allo stupro come arma di guerra, dimostrando che il nostro Paese è al fianco delle migliaia di donne nel mondo che hanno subito una violenza sessuale.</seg>
               <kinesic type="applause">
                  <desc>Applausi dal Gruppo PD e della senatrice Petraglia.</desc>
               </kinesic>
               <note>PRESIDENTE. È iscritta a parlare la senatrice Padua. Ne ha facoltà.</note>
            </u>
            <note type="speaker">PADUA (PD)</note>
            <u ana="#regular" who="#PaduaVenera" xml:id="ParlaMint-IT_2013-09-26-LEG17-Sed-112.u13">
               <seg xml:id="ParlaMint-IT_2013-09-26-LEG17-Sed-112.seg44">Signor Presidente, vorrei innanzitutto formulare un ringraziamento per il lavoro prezioso che è stato donato all'Aula attraverso la mozione in esame, per il lavoro puntuale, preciso e doloroso che ci è stato rappresentato.</seg>
               <seg xml:id="ParlaMint-IT_2013-09-26-LEG17-Sed-112.seg45">Non ripeterò quanto è stato già detto, che condivido e sottoscrivo. Mi voglio invece soffermare su alcuni punti proposti nella mozione.</seg>
               <seg xml:id="ParlaMint-IT_2013-09-26-LEG17-Sed-112.seg46">Innanzitutto, vorrei riflettere insieme a voi sul fatto che non ci può essere pace se non c'è giustizia e non ci può essere giustizia fino a quando gli uomini efferati che commettono quelle orribili azioni, che sono state definite azioni contro l'umanità, crimini contro l'umanità, non saranno puniti. Purtroppo, spesso tali figure godono di una sorta di impunità permanente che aleggia intorno a loro rendendole quasi non perseguibili.</seg>
               <seg xml:id="ParlaMint-IT_2013-09-26-LEG17-Sed-112.seg47">Ritengo perciò sia importante lavorare su alcuni punti. Innanzitutto, è necessario garantire una maggiore presenza delle donne là dove si decide poiché, come è già stato detto, attualmente è inferiore al dieci per cento.</seg>
               <seg xml:id="ParlaMint-IT_2013-09-26-LEG17-Sed-112.seg48">Come si può pensare che gli uomini (non me ne vogliano i presenti e chi ci ascolta) da soli, senza conoscere il dolore, la violenza e tutto ciò che viene inflitto a queste donne, possano decidere e fare le scelte migliori? È stato rilevato e confermato che là dove le donne sono presenti negli organismi decisionali si mettono in opera scelte più forti e più determinanti, perché le donne sono mediatrici culturali, perché le donne mediano ogni giorno, perché costruiscono la pace, rendendo consapevoli quelle donne, permettendo loro l'accesso alla cultura, alla scuola, alla sanità, alla salute. Dove sono presenti, queste donne costruiscono ponti ed aiutano a dare consapevolezza a uomini e donne della loro dignità e dei loro diritti.</seg>
               <seg xml:id="ParlaMint-IT_2013-09-26-LEG17-Sed-112.seg49">Auspichiamo, allora, che nei posti di decisione e di comando ci siano più donne, sia perché danno fiducia e fanno crescere l'autostima nelle persone violentate, sia perché sono modelli positivi da contrapporre ai vecchi stereotipi.</seg>
               <seg xml:id="ParlaMint-IT_2013-09-26-LEG17-Sed-112.seg50">È stato detto - e condivido - che sono processi sempre accaduti nella storia, ma non per questo devono continuare ad esistere.</seg>
               <seg xml:id="ParlaMint-IT_2013-09-26-LEG17-Sed-112.seg51">Un'altra cosa voglia dire con forza: vanno denunciati anche quegli operatori che, approfittando della debolezza estrema delle persone vittime del loro dolore, le violentano in maniera più silenziosa e meno denunciata. Penso ai minori e alle donne nei campi di accoglienza. Tante volte è emerso questo scandalo, poi improvvisamente sottaciuto. Bisogna avere dunque il coraggio di colpire anche chi, svolgendo il ruolo istituzionale di mediatore di pace, di accoglienza e di soccorso, in realtà, viola ulteriormente queste persone già ferite.</seg>
               <seg xml:id="ParlaMint-IT_2013-09-26-LEG17-Sed-112.seg52">Mi accingo alla conclusione ricordando a tutti noi che queste cose non accadono soltanto nei Paesi lontani. È stata ricordata la Bosnia, e in proposito vorrei ricordare l'opera preziosa di donne che da anni da Trieste si recano in Bosnia per cercare di ricucire ed aiutare queste persone a rinascere. Infatti, una categoria troppo spesso dimenticata dalla politica è quella della fraternità, ma solo la fraternità potrà rendere migliore l'umanità.</seg>
               <seg xml:id="ParlaMint-IT_2013-09-26-LEG17-Sed-112.seg53">Durante il mese di agosto ho visitato diversi centri di accoglienza in Sicilia. Voi sapete degli sbarchi quotidiani, di quanti minori, quanti donne e quanti uomini scappano da situazioni di dolore. Ebbene, ci siamo chiesti come ci poniamo nei confronti di queste persone che cercano speranza e il rispetto della loro dignità. Anche in questo la mozione ha fatto un buon lavoro, proponendo un sostegno psicosociale a quelle donne ed uomini che hanno diritto, come tutti noi, di sperare in una umanità che può essere diversa, se solo riusciremo a declinare quella categoria della fraternità.</seg>
               <kinesic type="applause">
                  <desc>Applausi dal Gruppo PD.Congratulazioni</desc>
               </kinesic>
               <note>PRESIDENTE. È iscritta a parlare la senatrice Fattorini. Ne ha facoltà.</note>
            </u>
            <note type="speaker">FATTORINI (PD)</note>
            <u ana="#regular" who="#FattoriniEmma" xml:id="ParlaMint-IT_2013-09-26-LEG17-Sed-112.u14">
               <seg xml:id="ParlaMint-IT_2013-09-26-LEG17-Sed-112.seg54">Signor Presidente, come è stato giustamente detto, lo stupro, la violenza sul corpo femminile, è un fatto molto arcaico: forse una delle forme più antiche di manifestazione del potere; un potere che, attraverso il corpo, definisce chi tra gli uomini conta, quale Nazione è più potente e quale religione deve prevalere. Esso, però, presenta anche delle forme moderne molto precise.</seg>
               <seg xml:id="ParlaMint-IT_2013-09-26-LEG17-Sed-112.seg55">A mio avviso, questo dibattito diventa ancora più bello se riusciamo a determinarlo nelle varie differenze, per capire che cosa fare, al di là delle declamazioni e delle giustissime indignazioni su un fatto così atroce e tremendo.</seg>
               <seg xml:id="ParlaMint-IT_2013-09-26-LEG17-Sed-112.seg56">Quali sono le differenze? Nel Novecento le guerre mondiali, e poi anche quelle successive a cui abbiamo da poco assistito, ma soprattutto la Prima e la Seconda guerra mondiale, quelle da cui parte tutto, hanno dimostrato che il possesso del corpo della donna è metonimico, è una metafora del possesso della Nazione. Quando sono sorte le Nazioni, gli uomini hanno detto: se prendiamo il corpo vuol dire che occupiamo quella Nazione.</seg>
               <seg xml:id="ParlaMint-IT_2013-09-26-LEG17-Sed-112.seg57">Nella Prima guerra mondiale c'erano i confini, c'era un problema di affermazione dei nazionalismi. Nella Seconda guerra c'era bisogno di affermare - è stato ricordato a proposito degli stupri dei neri - l'idea che, attraverso il corpo femminile, c'è un possesso della Patria del nemico, per cui è come stuprare il nemico. La donna è un pezzetto di tutto, è metonimica.</seg>
               <seg xml:id="ParlaMint-IT_2013-09-26-LEG17-Sed-112.seg58">Che cosa vuole dire allora, oggi, incarnare questo nella post modernità, nel dopo (questo tema del Novecento e delle guerre mondiali)? Vuol dire farlo in concreto; vuol dire capire che, dal tema dei nazionalismi novecenteschi, si è entrati in un mondo - anche questo, ahimé, molto globale - dell'orrore, dove sono le etnie e le religioni (è interessantissimo vedere questo) e quindi distinguere quali sono le permanenze ineliminabili. La nostra forza, infatti, sta nel capire quanto non potremo mai cambiare perché attinente effettivamente alla natura, che in certi casi è buona e in altri, come quello in questione, orrenda, dei due generi, e quanto invece si può modificare. Ma, per farlo, bisogna entrare nelle determinazioni concrete, oggi molto diverse da quelle del Novecento (non dico da quelle del ratto delle Sabine).</seg>
               <kinesic type="applause">
                  <desc>Applausi dai Gruppi PDe Misto-SEL</desc>
               </kinesic>
               <note>PRESIDENTE. È iscritta a parlare la senatrice Bonfrisco. Ne ha facoltà.</note>
            </u>
            <note type="speaker">BONFRISCO (PdL)</note>
            <u ana="#regular" who="#BonfriscoAnnaCinzia" xml:id="ParlaMint-IT_2013-09-26-LEG17-Sed-112.u15">
               <seg xml:id="ParlaMint-IT_2013-09-26-LEG17-Sed-112.seg59">Signor Presidente, ringrazio la collega Fattorini per il suo intervento che, come sempre, ci richiama non solo alla contestualizzazione storica di un fenomeno come quello al nostro esame, così ampio, complesso e atavico, ma anche alla concretezza di un pensiero, alla luce del secolo che abbiamo lasciato alle nostre spalle, e ci introduce in quella moderna globalizzazione dell'orrore, come lei l'ha giustamente definita.</seg>
               <seg xml:id="ParlaMint-IT_2013-09-26-LEG17-Sed-112.seg60">La violenza carnale ha da sempre costituito parte della strategia offensiva degli eserciti del male, una vera e propria arma per colpire la popolazione civile. Per lungo tempo sottovalutata, la violenza sulle donne ha rappresentato uno dei prezzi più alti che un popolo ha dovuto pagare per la sconfitta e l'occupazione militare, e le sue ragioni ha spiegato davvero bene, qualche minuto fa, sempre la collega Fattorini.</seg>
               <seg xml:id="ParlaMint-IT_2013-09-26-LEG17-Sed-112.seg61">Ricordo - aggiungendo alle sue parole - che anche le donne italiane, nei due grandi conflitti mondiali, sono state vittime di questo atroce crimine. Forse sui numeri potremo ragionare in modo diverso: la senatrice Fattorini probabilmente ha ampliato in un certo senso i confini del fenomeno, ma certamente esso è esistito. Il clima di guerra totale del Primo conflitto mondiale portò anche come conseguenza, nelle zone coinvolte dalle operazioni militari, l'annullamento delle differenze tra civili e militari, come è evidente: la più grande guerra, milioni di morti e tante vittime, non solo tra i soldati. Alla fine dell'ottobre 1917, per esempio, a seguito della disfatta di Caporetto, le zone di conflitto tra il Regno d'Italia e l'allora Impero austro-ungarico, come il Friuli e parte del Veneto, vennero invase dall'esercito asburgico. Ben 250.000 civili furono costretti a fuggire, mentre 900.000-1.000.000 di persone all'incirca rimasero confinate in un regime di occupazione militare che durò un anno intero, tristemente caratterizzato da saccheggi e stupri in quasi tutti i territori.</seg>
               <seg xml:id="ParlaMint-IT_2013-09-26-LEG17-Sed-112.seg62">Dopo la guerra in Italia si formò una prima Commissione di inchiesta, organizzata dall'Ufficio tecnico di propaganda nazionale, che in poco tempo concluse i propri lavori producendo un testo, «Il martirio delle terre invase», nel quale vennero evidenziate le aggressioni sessuali alle donne italiane.</seg>
               <seg xml:id="ParlaMint-IT_2013-09-26-LEG17-Sed-112.seg63">E come non ricordare, per venire più vicino a noi e al nostro tempo, le pagine drammatiche del romanzo di Moravia «La ciociara», simbolo di tutte le donne italiane che durante il secondo conflitto mondiale furono abusate da soldati nordafricani e non ebbero mai giustizia? Ancora più drammatiche le cifre dei conflitti degli ultimi vent'anni, che parlano di 20.000-50.000 donne violentate in Bosnia e di almeno 200.000 nella Repubblica democratica del Congo durante gli ultimi dodici anni di guerra. Le agenzie delle Nazioni Unite calcolano che più di 60.000 donne siano state stuprate durante la guerra civile in Sierra Leone, tra il 1991 e il 2002, più di 40.000 in Liberia, tra il 1989 e il 2003, fino a 60.000 nella ex Iugoslavia, tra il 1992 e il 1995. Tutto questo quindi avviene ancora, vicino a noi, non solo dal punto di vista temporale, ma anche dal punto di vista geografico; e questo impone una forte riflessione.</seg>
               <seg xml:id="ParlaMint-IT_2013-09-26-LEG17-Sed-112.seg64">Se prima e durante i conflitti mondiali lo stupro era strumento di vendetta sul nemico, dagli anni Novanta in Bosnia diventa vera e propria pulizia etnica, tanto che il Tribunale penale internazionale per la ex Iugoslavia ha perseguito in maniera specifica i reati di stupro e riduzione in schiavitù, in quanto crimini contro l'umanità. E, come ha bene evidenziato Margot Wallström, inviata speciale delle Nazioni Unite per i crimini sessuali in situazioni di conflitto, «la violenza sessuale è utilizzata dai combattenti come un'arma per instillare paura tra la gente. Inoltre, il fenomeno è diventato sistematico ed esteso, e si registra un incremento dei casi di violenza contro le donne perpetrati da civili consapevoli di non incorrere in alcuna sanzione penale. È necessario quindi cambiare il punto di vista che considera lo stupro durante i periodi di conflitto solo come danno collaterale. Lo stupro non è né culturale, né sessuale; è solo criminale».</seg>
               <seg xml:id="ParlaMint-IT_2013-09-26-LEG17-Sed-112.seg65">Purtroppo gli effetti dello stupro in periodi di guerra, sia fisici che psicologici, sono devastanti per le vittime, dato che queste possono essere respinte, maltrattate, disonorate, escluse dalla loro comunità e, a volte, anche assassinate. L'Italia è da sempre impegnata a promuovere l'eguaglianza di genere: è quell' empowerment femminile che - spiace dirlo - passa molte volte sulla pelle di tanti cadaveri di nostre sorelle. Nel 2009 è stata organizzata a Roma, nel quadro della presidenza italiana del G8, un conferenza internazionale sulla violenza contro le donne nelle sue molteplici forme. Dal 1° gennaio 2011 l'Italia siede nel consiglio esecutivo di UN Women, la nuova entità delle Nazioni Unite per l'eguaglianza di genere e l'avanzamento delle donne. Il nostro Paese è stato inoltre in prima linea nei negoziati che hanno portato, negli anni scorsi, il Consiglio di sicurezza a pronunciarsi sull'uso dello stupro in situazioni di conflitto armato, affinché fosse riconosciuto il nesso tra il contrasto ad ogni forma di violenza di genere e la sicurezza internazionale. È quindi con grande convinzione che ho firmato, insieme a molte altre colleghe del mio e di altri Gruppi, questa mozione, che impegna il nostro Governo ad agire a livello nazionale, sovranazionale ed internazionale per sollecitare l'adozione di tutti quei provvedimenti necessari a prevenire, reprimere e mettere fine allo stupro come arma di guerra. La ringrazio, presidente Fedeli, per essersi fatta parte attiva, così tanto attiva, della discussione di questa importante mozione. Il voto di questa mattina nell'Aula del Senato rende onore a tutte le donne che hanno subito ingiustizie drammatiche come queste e rende onore soprattutto a questo Parlamento, che ritrova stamane le ragioni dell'unità con la sua coscienza civile, con il suo popolo, con i suoi popoli, con il suo senso stesso della rappresentanza, verso la giustizia, verso la libertà e la democrazia.</seg>
               <kinesic type="applause">
                  <desc>Applausi dai Gruppi PdL, PD e SCpI e della senatrice De Pin. Congratulazioni.</desc>
               </kinesic>
               <note>PRESIDENTE. È iscritta a parlare la senatrice Amati. Ne ha facoltà.</note>
            </u>
            <note type="speaker">AMATI (PD)</note>
            <u ana="#regular" who="#AmatiSilvana" xml:id="ParlaMint-IT_2013-09-26-LEG17-Sed-112.u16">
               <seg xml:id="ParlaMint-IT_2013-09-26-LEG17-Sed-112.seg66">Signor Presidente, solo qualche mese fa l'Italia è stata fra i primi Stati a ratificare la Convenzione di Istanbul, che riconosce la natura strutturale e discriminatoria della violenza contro le donne, manifestazione dei rapporti di forza storicamente diseguali fra i sessi.</seg>
               <seg xml:id="ParlaMint-IT_2013-09-26-LEG17-Sed-112.seg67">Ieri, proprio in questa sede, sottolineavamo le ragioni umanitarie che ispirano il Trattato sul commercio delle armi, ricordando gli importanti progressi fatti con la messa al bando anche delle mine antiuomo e delle bombe a grappolo. Nonostante questi passi avanti, gli stupri di guerra, che alimentano l'instabilità e ostacolano i processi di pace, sono ancora, spesso, trattati come crimini di minor gravità. La questione che discutiamo oggi attraversa gli impegni internazionali citati, assunti dal nostro Paese, costituendo un ulteriore elemento per la promozione e la tutela dei diritti umani.</seg>
               <seg xml:id="ParlaMint-IT_2013-09-26-LEG17-Sed-112.seg68">La violenza sessuale nei contesti di guerra è una pratica antica, generalizzata e persistente, a lungo percepita come un inevitabile incidente, un eccesso, utilizzata per raggiungere obiettivi politici, per umiliare gli oppositori, soggiogare etnie, terrorizzare le comunità riducendole alla sottomissione e diffondere gravi infezioni come l'HIV. Gli stupri di massa costituiscono un'aberrante gratifica per le truppe o i gruppi che li mettono in atto. Spesso le donne vengono ridotte in schiavitù, vittime della tratta delle persone. Forse i colleghi ricorderanno che della tratta si è occupata positivamente la Convenzione n. 197 del 2005 del Consiglio d'Europa, che abbiamo discusso in quest'Aula lo scorso anno.</seg>
               <seg xml:id="ParlaMint-IT_2013-09-26-LEG17-Sed-112.seg69">A rendere possibili queste forme di violenza estrema è, spesso, un contesto generalizzato di tolleranza politica e sociale, che le normalizza come strategie di guerra e le incoraggia, garantendo l'impunità dei responsabili. Nel 1999, in Kosovo, gli stupri di massa come strumento di pulizia etnica sono stati preceduti da campagne mediatiche, che presentavano lo stereotipo della donna kosovara come sessualmente promiscua, facendo leva sulla paura dei serbi di uno sproporzionato aumento della popolazione albanese. In Bosnia e in Ruanda le violenze sessuali sono state utilizzate come forma di controllo della riproduzione.</seg>
               <seg xml:id="ParlaMint-IT_2013-09-26-LEG17-Sed-112.seg70">Dopo un primo riconoscimento della gravità del fenomeno da parte delle Nazioni Unite nel 1992, è durante i processi di fronte ai tribunali ad hoc per la ex Iugoslavia e il Ruanda che, per la prima volta, i responsabili degli stupri di massa sono stati dichiarati colpevoli di crimini contro l'umanità. L'interpretazione è stata recepita e inclusa nello statuto della Corte penale internazionale del 1998. Queste pratiche si presentano oggi in tutta la loro drammaticità nei conflitti attualmente in corso, e purtroppo sappiamo che sono troppi. Ancora una volta i conflitti vengono combattuti attraverso il corpo delle donne. Infatti, come ha affermato la rappresentante dell'ONU per la violenza contro le donne, l'obiettivo perseguito attraverso gli stupri di guerra è la distruzione degli elementi fondamentali di una società, fino all'umiliazione del nemico. Queste violenze manifestano una discriminazione strutturale nei confronti delle donne, umiliate per colpire gli uomini «nell'onore». Ed è proprio questa valenza simbolica che manifesta le origini discriminatorie della violenza di genere, riaffermate nella citata Convenzione di Istanbul del Consiglio d'Europa, che le riconosce come violazioni dei diritti umani delle donne. Insieme all'impunità, l'invisibilità del fenomeno è fra gli aspetti più problematici di questo dramma umanitario. Per questo chiediamo con la mozione all'ordine del giorno di oggi che si faccia tutto il possibile e che, soprattutto, non ci sia alcuna ipotesi di amnistia durante i processi di pace. Infine, voglio dire che noi, che abbiamo l'onore di avere voce in quest'Aula, dobbiamo dare voce alle tante donne che sono fuori di qui, senza voce, dobbiamo dare voce al loro dolore e all'ingiustizia che subiscono. Noi abbiamo un grande privilegio: usiamolo.</seg>
               <kinesic type="applause">
                  <desc>Applausi dal Gruppo PD e delle senatrici Petraglia e De Pin.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u17">
               <seg xml:id="ParlaMint-IT_2013-09-26-LEG17-Sed-112.seg71">Dichiaro chiusa la discussione.</seg>
               <seg xml:id="ParlaMint-IT_2013-09-26-LEG17-Sed-112.seg72">Ha facoltà di parlare la vice ministro degli affari esteri, dottoressa Dassù, alla quale chiedo di esprimere il parere sulla mozione presentata.</seg>
            </u>
            <note type="speaker">DASSU'</note>
            <note type="role">vice ministro degli affari esteri</note>
            <u ana="#guest" who="#DassùMarta" xml:id="ParlaMint-IT_2013-09-26-LEG17-Sed-112.u18">
               <seg xml:id="ParlaMint-IT_2013-09-26-LEG17-Sed-112.seg73">Signor Presidente, vorrei spendere qualche parola, se mi permettete, perché questa al nostro esame è una mozione importante.</seg>
               <seg xml:id="ParlaMint-IT_2013-09-26-LEG17-Sed-112.seg74">Ieri, come è stato appena ricordato, abbiamo ratificato l 'Arms Trade Treaty, il Trattato sul commercio delle armi, firmato a New York da John Kerry, che l'ha definito un passo importante per la sicurezza del mondo. Lo richiamo perché l'universalizzazione del trattato è uno degli obiettivi che abbiamo come Italia; quindi, vi ringrazio ancora per ieri a nome del Governo. Oggi - ringrazio in particolare la senatrice Fedeli - discutiamo una mozione che tratta in fondo una fattispecie delle armi di guerra, e cioè lo stupro, la violenza sessuale, che, come molti di voi hanno detto giustamente, in effetti è usata come arma di guerra nei conflitti. Quindi, anche su questo tema, come già ieri, il Senato sta dimostrando grande tempismo e unità e, in fasi come questa della vita nazionale, mi sembra un fatto politico rilevante. Il Governo si riconosce nelle premesse, nello spirito, negli intenti e negli impegni della mozione all'esame. Non riassumo quello che già stiamo facendo; molti di voi hanno giustamente richiamato quanto stiamo facendo in sede di Nazioni Unite, Unione europea e anche sul piano nazionale. Ad esempio, ricordo che il Centro di eccellenza dei Carabinieri a Vicenza che si occupa di formazione di peacekeeping fa in effetti formazione contro la violenza sulle donne nei conflitti, per l'uguaglianza di genere, e in tutte le tematiche così rilevanti che avete citato. Tra gli impegni che riguardano il Governo, vorrei proporre soltanto una riformulazione relativamente all'impegno 19) della mozione in discussione. Ne do lettura: «di garantire ulteriore sostegno al rappresentante speciale del Segretario generale dell'ONU sulla violenza sessuale nei conflitti e sostenere, anche finanziariamente, iniziative di prevenzione della violenza sessuale nelle zone di conflitto». Propongo questa riformulazione da un lato perché la prima parte della frase riprende esattamente il testo di una dichiarazione appena firmata a New York, su cui tornerò tra poco; dall'altro perché la seconda parte allude ai finanziamenti che l'Italia ha appena stanziato, proprio a seguito dell'iniziativa britannica, a favore del trust fund di UN women - ne avete parlato - e a favore del fondo vittime civili della Corte penale internazionale. Preferirei questa formulazione come Governo perché dobbiamo dare continuità ai finanziamenti che abbiamo deciso di stanziare. È una cattiva pratica dell'Italia, e me ne scuso qui a nome del Governo, quella di promettere impegni finanziari che poi, visti i nostri vincoli di bilancio, non riusciamo a rispettare; quindi, poiché ci siamo appena impegnati in queste due direzioni, pensiamo sia giusto continuare a garantire tali erogazioni. Come avete chiesto nella mozione presentata, l'Italia si è in effetti mossa, all'Assemblea generale delle Nazioni Unite, per aderire alla dichiarazione di impegno per la cessazione delle violenze sessuali nei conflitti. Il 24 settembre - due giorni fa - il ministro degli affari esteri Emma Bonino ha dato l'adesione dell'Italia a una dichiarazione che è stata sottoscritta anche da Canada, Croazia, Danimarca, Francia, Indonesia, Giappone, Repubblica di Corea, Senegal, Emirati Arabi Uniti, Gran Bretagna e Stati Uniti. È una dichiarazione che corona un passaggio ulteriore dell'iniziativa britannica che l'Italia in questi mesi ha fortemente sostenuto. Volevo riportarvene un passaggio, perché mi sembra il modo più giusto per commentare la vostra mozione. Questa dichiarazione si apre con l'affermazione che l'uso diffuso dello stupro e delle altre forme di violenza sessuale nei conflitti armati nel mondo è una delle più gravi, più persistenti e più trascurate forme di ingiustizia. La dichiarazione continua affermando che questo non è inevitabile, perché gli sforzi che si stanno compiendo nelle Nazioni Unite, negli organismi multilaterali e nella società civile potranno fermare questa tragedia umana, e che i Paesi che l'hanno sottoscritta, tra cui il nostro, si impegnano pienamente ad andare in questa direzione. Ci sono al riguardo una serie di impegni, che non cito in quanto ampiamente compresi nella vostra mozione. La dichiarazione chiude affermando che a questo crimine non deve essere consentito di continuare ulteriormente. Adesso è il momento di agire. E quindi: grazie mille, il Senato italiano sta agendo e il Governo italiano sta rispondendo in modo positivo.</seg>
               <kinesic type="applause">
                  <desc>Applausi dal Gruppo SCpI e dei senatori Serra e Candiani.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u19">
               <seg xml:id="ParlaMint-IT_2013-09-26-LEG17-Sed-112.seg75">Presidente Fedeli, le chiedo se intende accogliere la modifica proposta dalla Vice Ministro rispetto al punto 19) della mozione.</seg>
            </u>
            <note type="speaker">FEDELI (PD)</note>
            <u ana="#regular" who="#FedeliValeria" xml:id="ParlaMint-IT_2013-09-26-LEG17-Sed-112.u20">
               <seg xml:id="ParlaMint-IT_2013-09-26-LEG17-Sed-112.seg76">Sì, signor Presidente. Credo che la riformulazione sia corretta, perché significa prendere in considerazione ciò che è già finanziato per proseguire negli interventi.</seg>
               <seg xml:id="ParlaMint-IT_2013-09-26-LEG17-Sed-112.seg77">Ringrazio la Vice Ministro e - lo ripeto - accolgo la modifica.</seg>
            </u>
            <note type="voting">VOTAZIONE</note>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u21">
               <seg xml:id="ParlaMint-IT_2013-09-26-LEG17-Sed-112.seg78">Passiamo dunque alla votazione.</seg>
            </u>
            <note type="speaker">PETRAGLIA (Misto-SEL)</note>
            <u ana="#regular" who="#PetragliaAlessia" xml:id="ParlaMint-IT_2013-09-26-LEG17-Sed-112.u22">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg79">Signor Presidente, come è emerso già nel corso dell'ampia discussione di stamane, la mozione sui crimini di guerra, sulle atrocità della guerra, ha per noi un filo di continuità con la discussione in corso alla Camera sul femminicidio. Infatti, come ricordava il senatore Lo Giudice, entrambi ci riguardano: i crimini di guerra, gli stupri di massa sono una violenza inaccettabile, i cui danni non si cancellano con la fine della guerra ma restano per sempre. Il problema riguarda davvero tutti noi: dal Darfur alla regione dei Grandi Laghi africani, al Ruanda, all'America latina, in cui le dittature hanno ampiamente utilizzato lo strumento della violenza sessuale come metodo di repressione. C'è stato un sistematico ricorso alla violenza contro le donne in tutta la nostra storia recente. Per non parlare, ed è stato ampiamente ricordato, di ciò che è avvenuto durante i conflitti mondiali. Dagli stupri contro le donne serbe da parte degli eserciti austroungarici, tedeschi e bulgari della Prima guerra mondiale, agli stupri commessi dall'esercito sovietico nel corso dell'avanzata finale verso la capitale tedesca. Si stima che nella sola Berlino, nelle ultime due settimane di guerra, furono commessi oltre 100.000 stupri a danno delle donne tedesche. La lotta armata al nazismo e al fascismo è stata per le partigiane un momento di grandi tormenti interiori, di incertezze e di paure. È stata per tante una guerra privata per l'emancipazione femminile, una sfida ai pregiudizi della società italiana. E solo moltissimi anni dopo le donne hanno rotto il muro del silenzio sugli stupri di massa commessi dalle truppe tedesche occupanti: tutti noi ricordiamo il drammatico racconto di Teresa Mattei, ricordata proprio i primi giorni di insediamento del Senato. Eppure nessuna accusa è stata mai mossa ai tedeschi sulle ormai comprovate violenze. Di analoga violenza si è macchiata la colonizzazione italiana tra le due guerre, come ormai la storia contemporanea ha ampiamente documentato. Il 22 febbraio 2001 il Tribunale internazionale per i crimini nella ex Iugoslavia ritenne tre soldati serbo-bosniaci colpevoli di crimini contro l'umanità con l'imputazione di stupro nei confronti di molte donne, ragazze di età compresa tra 12 e 15 anni, violenza avvenuta in un campo di detenzione per le donne bosniache e musulmane nella città di Foca. Fu la prima volta in cui si catalogò lo stupro come crimine contro l'umanità, ponendo fine in maniera esplicita alla strisciante idea che in fondo la violenza contro le donne durante una guerra fosse un increscioso effetto collaterale dei conflitti, sicuramente da reprimere ma in qualche modo ineliminabile. Allora, è bene ricordare che, per quanto simboliche e significative le sentenze sui fatti della ex Iugoslavia, hanno però riguardato solo un'infinitesima parte degli stupri commessi, come le donne dell'associazione «Vittime della guerra» hanno denunciato, perché sono stati oltre 25.000, e comunque un numero molto difficile da stimare, in quanto dopo lo stupro molte donne furono assassinate. In ogni caso, a questa nuova consapevolezza, portata dalla sentenza della Corte dell'Aia, hanno corrisposto finora poche azioni concrete, e il modo per sradicare gli stupri di guerra risiede in azioni articolate, complesse, quelle appunto che la mozione elenca, attraverso azioni della comunità internazionale, attraverso una formazione adeguata del personale militare, l'elaborazione di un codice di condotta per il personale militare. La guerra ha rappresentato e rappresenta lo strumento principe di sopraffazione degli uomini contro gli uomini, e troppo spesso si esercita anche con violenza di natura sessuale in una logica prettamente maschile, come veniva ricordato. Alcune recenti correnti del femminismo USA, il femminismo delle opportunità, rivendicano con orgoglio l'aumento della partecipazione delle donne all'esercito e alle attività militari, ma non ci lasciano indifferenti, tutt'altro, le immagini delle donne soldato americane che seviziano sessualmente i detenuti iracheni nel carcere di Abu Ghraib, dimostrando quanto possa essere forte un effetto emulazione da un lato e dall'altro, e che le atrocità della guerra possono finire per contagiare tutti. La guerra è figlia della logica della sopraffazione e di una volontà di morte e sofferenza, sempre. Noi abbiamo sottoscritto la mozione n. 144 e ne condividiamo in pieno i contenuti e le azioni. Vorremmo aggiungere, a quanto previsto, la necessità di un lavoro intenso, costante, d'informazione, di conoscenza, non solo per non dimenticare. La comunità internazionale deve essere impegnata tutta a riconoscere nel diritto internazionale umanitario i diritti universali delle donne. Allora, per farlo, è sempre più necessaria una battaglia culturale per affermare le ragioni del confronto, del dialogo, della convivenza e della diversità, sradicando così definitivamente la guerra e la sua logica perversa dalla storia.</seg>
               <kinesic type="applause">
                  <desc>Applausi dai Gruppi PD e SCpI e dei senatori Candiani e De Pin.</desc>
               </kinesic>
            </u>
            <note type="speaker">CANDIANI (LN-Aut)</note>
            <u ana="#regular" who="#CandianiStefano" xml:id="ParlaMint-IT_2013-09-26-LEG17-Sed-112.u23">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg80">Signor Presidente, onorevoli colleghi, il tema che stiamo trattando credo meriti la massima considerazione. In questo senso dobbiamo innanzitutto rompere uno stereotipo, quello che a proporre questo tema debbano essere solo e necessariamente delle nostre colleghe donne, perché questo non è solamente un patrimonio di una delle due parti del Creato: è un patrimonio di tutti. Stiamo parlando di una dichiarazione di principio, prima ancora che di un documento che normerà o definirà delle modalità di condanna degli stupri in tempo di guerra. Anticipo fin d'ora che il nostro voto sarà a favore della mozione n. 144, un atto importante, sottoscritto dalla nostra senatrice Bisinella e che tutto il Gruppo sostiene. Introduco però anche un altro ragionamento: dubito che si possa parlare di guerra buona o guerra gentile; dubito che inserendo una normativa di questo tipo si potranno evitare stupri in tempo di guerra. Bisognerebbe evitare le guerre, bisognerebbe agire direttamente sulla causa del male, non su chi poi il male lo interpreta. Al riguardo però dobbiamo fare una riflessione: il nostro è un Paese molto avanzato, un Paese che, come pochi altri, a livello culturale è in grado di tracciare una linea. E oggi si deve tracciare una linea nella quale sia chiaro che non può esserci condivisione rispetto a qualsiasi sopraffazione, soprattutto se è fatta nei confronti di una donna, non perché la donna sia più meritevole rispetto a un uomo, ma perché per la nostra cultura la donna sta al di sopra dei valori del vivere comune quotidiano, la donna merita il rispetto in ogni circostanza. Mi sia consentito anche far presente che questa mozione contiene delle dichiarazioni molto più ampie rispetto all'oggetto dei crimini di guerra. Certamente è importante che nella stessa mozione vi sia un'attenzione particolare all'inclusione di un maggior numero di donne, soprattutto nelle operazioni civili, in posizioni di alto rango e nell'interazione con le comunità locali. Quindi, al di là del titolo, questo è un atto di estrema importanza in termini di principio. Non aggiungerò altro, anche perché credo che poche parole servano quando si parla di linee guida: bisogna solo dire di sì. Mi sia consentito, tuttavia, in chiusura del mio intervento, esprimere il rammarico per una, purtroppo, reiterata assenza. Sarò pedante - scusatemi - ma anche oggi, purtroppo, non potremo avere il supporto dei nostri senatori a vita, in un tema peraltro rispetto al quale non occorre una competenza specifica, ma occorre semplicemente dire: sì, io ci sono.</seg>
               <kinesic type="applause">
                  <desc>Applausi dai Gruppi LN-Aut e M5S e della senatrice Repetti.</desc>
               </kinesic>
            </u>
            <note type="speaker">ROMANO (SCpI)</note>
            <u ana="#regular" who="#RomanoLucio" xml:id="ParlaMint-IT_2013-09-26-LEG17-Sed-112.u24">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg81">Signor Presidente, onorevoli senatrici e senatori, la lettura della mozione n. 144, la cui prima firmataria è la senatrice Fedeli, non lascia indifferenti. È una mozione alla quale noi di Scelta Civica abbiamo contribuito in maniera diretta, nella piena e totale condivisione dell'argomentazione che è stata addotta. Credo che ciò rappresenti una delle manifestazioni più tangibili di come, in un'Aula così austera e di altissimo profilo, si possano creare momenti di condivisione, di sinergia e di sintonia su valori che uniscono e che non possono dividere. Credo anche che creare sintonia in questo momento rappresenti per tutti una grande ricchezza. Per questo voglio esprimere la mia gratitudine alla senatrice Fedeli per essere stata promotrice e iniziatrice entusiasta della stesura della mozione alla quale tanti di noi hanno contribuito. L'elencazione degli orrori commessi nel corso delle tante guerre, antiche ma anche recenti e molto vicine, che l'umanità ha conosciuto ci obbliga a riflettere sulla piaga dello stupro di gruppo e sistematico e, più in generale, sulla violenza alla persona in teatri di conflitto. Parliamo di donne e, volendo prendere a spunto quanto la senatrice Fattorini richiamava poc'anzi in termini di simbolismo, direi che il simbolismo del corpo femminile lo si possa anche declinare in termini di quella preziosità che viene violata e offesa, nella fattispecie di quella preziosità che si coniuga a livello familiare, sociale e storico: quella relazionalità che, aprendosi al futuro, trova nella violenza di cui oggi parliamo una cancellazione del futuro di quelle società che devono sopportare queste piaghe, che saranno ferite indelebili e non rimarginabili per le generazioni che verranno. Questa vile pratica rappresenta da sempre e a tutti gli effetti una ulteriore arma contro le popolazioni vittime. Il mondo è stato testimone del dilagare di tali atti criminali, spesso rivelatisi determinanti al fine di premeditati quanto assurdi progetti di epurazione etnica, come accaduto presso le popolazioni tutsi in Ruanda, così come presso le popolazioni bosniache e di altri Paesi come Congo, Sierra Leone, Liberia ed ex Iugoslavia. Testimonianze molto vicine a noi, come quelle provenienti dall'area dei Balcani, devono ancora suscitare in noi interesse, attenzione e sensibilità che non devono mai sopirsi. Il sistematico perpetrarsi di questi ripugnanti crimini non solo colpisce gli individui più esposti, donne e bambini, producendo devastanti e definitive conseguenze di carattere fisico, psicologico e sociale, ma si traduce in uno strumento finalizzato alla disgregazione di interi nuclei sociali, alla cancellazione di identità etniche, assumendo la connotazione di vero e proprio strumento di tortura e di vendetta. Altresì, queste violenze sessuali producono profonde e non rimarginabili ferite nel tessuto sociale delle comunità contrapposte, tanto da tradursi in una vera e propria minaccia per la sicurezza di intere aree geografiche e serio ostacolo per la ricostituzione della pace, rendendo il processo a volte pressoché inattuabile. Stigmatizzati dalla società civile ed internazionale, questi crimini, i cui terribili numeri ci lasciano atterriti, sono materia di denuncia, monitoraggio, studi ed iniziative da parte di molteplici organizzazioni sovranazionali, tra cui ricordiamo l'ONU, il Tribunale penale internazionale e il Parlamento europeo. Nel 2008, con la risoluzione n. 1820 del Consiglio di sicurezza, signora Vice Ministro, si definisce lo stupro una vera e propria arma di guerra. Lo stupro, quindi, e lo affermiamo con forza, è un ignobile atto criminale e tale deve essere considerato, anche negli scenari di guerra o che vengono definiti presunti tali. In questo senso, vogliamo fermamente che gli organismi governativi internazionali siano chiamati in causa e possano agire in maniera rapida, autonoma ed efficace, dichiarando e riconoscendo lo stupro come un vero e proprio reato criminale da perseguirsi penalmente. In concreto, si rendono indispensabili l'istituzione a livello internazionale di una polizia giudiziaria che possa individuare e condannare i responsabili di tali atrocità; il riconoscimento di uno specifico reato internazionale, che preveda severe sanzioni che escludano qualsiasi attenuante finalizzata ad una possibile riduzione della pena; una pena che sia esemplare, tesa a punire pesantemente i colpevoli, riconoscendo al tempo stesso l'intrinseca dignità delle vittime; l'istituzione, infine, eventualmente, di un fondo internazionale a sostegno per il risarcimento del danno. L'Italia, già in prima linea nei negoziati che hanno portato il Consiglio di sicurezza a pronunciarsi contro il ricorso allo stupro in situazioni di conflitto, può e deve promuovere iniziative tese al riconoscimento e all'individuazione di una comune politica internazionale di contrasto a tali crimini di genere. Ritengo fondamentale, quindi, il contributo delle donne in questa che dovrà essere considerata una vera e propria rivoluzione internazionale. Credo che su questo si segni (tra virgolette, perché stiamo pur sempre parlando di guerre) un atto di civiltà, un riconoscimento di come si possa dar luogo ad una riduzione di efferate azioni che, comunque, farebbero parte di quei meccanismi paradossali che rientrano nel nome di guerra e che ieri abbiamo trattato nell'approvazione del Trattato di New York sul commercio delle armi. Tali meccanismi vengono quindi ad essere aborriti e comunque devono trovare sempre una posizione di coniugazione successiva a quella che è la prima e fondamentale azione: il dialogo per la pace. Per questi motivi, ma non solo (la brevità dell'intervento mi impone di essere estremamente sintetico), il Gruppo di Scelta Civica per l'Italia auspica un'unanime adesione alla mozione presentata dalla senatrice Fedeli e da tanti altri colleghi senatori, condividendone contenuti e finalità, e dichiara quindi il proprio voto favorevole.</seg>
               <kinesic type="applause">
                  <desc>Applausi dai Gruppi SCpI e PD e del senatore Compagnone. Congratulazioni.</desc>
               </kinesic>
            </u>
            <note type="speaker">SERRA (M5S)</note>
            <u ana="#regular" who="#SerraManuela" xml:id="ParlaMint-IT_2013-09-26-LEG17-Sed-112.u25">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg82">Signor Presidente, onorevoli colleghi, abbiamo assistito in quest'Aula alla ratifica della Convenzione di Istanbul, accogliendola come un primo passo verso una società civile, più consapevolmente orientata e permeabile a istanze capaci di oltrepassare il dato di costume, le quali dovrebbero essere profondamente radicate nell'identità culturale del Paese in una prospettiva morale e civile. Tuttavia, la presente mozione, su cui oggi siamo chiamati a votare, ci ricorda una volta di più l'inadeguatezza, troppe volte sperimentata e denunciata da parte delle istituzioni, nell'affrontare la drammaticità e la specificità di crimini e forme di violenza, come lo stupro sistematico, che costituiscono una vera e propria strage con numeri impressionanti. In Ruanda, durante il genocidio protrattosi per tre mesi nel 1994, furono stuprate tra le 100.000 e le 250.000 donne. Le Agenzie delle Nazioni Unite calcolano che più di 60.000 donne siano state stuprate durante la guerra civile in Sierra Leone (1991-2002), più di 40.000 in Liberia (1989-2003), fino a 60.000 nella ex Iugoslavia (1992-1995), e almeno 200.000 nella Repubblica Democratica del Congo durante gli ultimi dodici anni di guerra. Ci troviamo davanti ad un doppio risvolto morale, laddove, nel computo della violenza sessuale di massa come atto criminale, capillarmente diffuso in tutti i teatri di guerra, assistiamo ad una sorta di normalizzazione dell'atto violento, delle minacce e della sofferenza inflitta. Dalla Seconda guerra mondiale si è usciti dalla logica del conflitto fra eserciti: le vittime civili hanno superato in maniera esponenziale quelle militari, ma è un grave errore considerare distruzioni, offese e stupri alla semplice stregua di "danni collaterali". Oggi occorre guardare alla Libia, all'Egitto e soprattutto alla Siria, con le tante storie che ci riguardano da vicino: il pensiero va alle donne migranti che scappano dalla guerra, approdano sulle nostre coste e vengono rese particolarmente vulnerabili dal loro status. Secondo i dati dell'Alto commissariato delle Nazioni Unite, circa il 50 per cento della popolazione mondiale di rifugiati è costituita da donne e bambine. Le rifugiate si lasciano dietro padri, mariti e fratelli che combattono in guerra, che giacciono sotto terra, che sono detenuti in prigione. Mentre scappano in una zona di guerra rischiano lo stupro o altre violenze da parte dei combattenti. La sofferenza causata dallo stupro non finisce con la cessazione della violenza, poiché le donne si portano dietro per la vita il trauma psicologico. Siamo testimoni della realtà nelle testimonianze raccolte a Lampedusa dagli operatori delle organizzazioni umanitarie presenti sull'isola per garantire la prima assistenza a chi arriva in cerca di protezione. Come la vicenda di una ragazzina eritrea di sedici anni, che a Lampedusa è arrivata con una bambina di tre anni; l'adolescente ha poi raccontato di aver subito violenza sessuale. Gli operatori sostengono che il 90 per cento delle donne sono vittime di violenze sessuali e che per passare da questa parte del Mediterraneo bisogna pagare qualcuno: è chiaro che le donne sono vittime due volte. I mutamenti, i miglioramenti, le rivoluzioni nascono spesso da piccoli gesti, non da azioni eclatanti. Crescono sul microimpegno, nel quotidiano, non solo da eventi eccezionali. Occorre pertanto una decisa prospettiva di cambiamento culturale: sensibilizzare, informare, alimentare e promuovere una cultura consapevole del rispetto e della dignità della persona sono elementi che costituiscono la base di un cambiamento sempre più urgente e necessario. La mozione non può certo risolvere la questione, ma riteniamo questo come un primo importante passo per arginare questa strage silenziosa, per diffondere la consapevolezza che, a tutti i livelli, in primis giuridico e normativo, lo stupro deve essere considerato un atto criminale prima ancora che sessuale. II nostro sforzo deve essere quello di garantire una protezione adeguata alle donne, soprattutto nei casi di persecuzione, quali le violenze sessuali in condizioni di conflitto. Noi del Movimento 5 Stelle esprimiamo voto favorevole, senza dimenticare che simili iniziative hanno bisogno, per non rimanere lettera morta, di essere accompagnate da un vento: il vento della coscienza.</seg>
               <kinesic type="applause">
                  <desc>Applausi dai Gruppi M5S e PD.</desc>
               </kinesic>
            </u>
            <note type="speaker">MUSSOLINI (PdL)</note>
            <u ana="#regular" who="#MussoliniAlessandra" xml:id="ParlaMint-IT_2013-09-26-LEG17-Sed-112.u26">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg83">Signor Presidente, questa mozione è opportuna e importante e cade in un momento delicato. Parliamo di stupri che, è vero, ci sono sempre stati, come è stato detto precedentemente: già nel 1960 il famoso film di Vittorio De Sica, tratto dal romanzo di Alberto Moravia, «La ciociara», denunciava il problema. Come dicevo, la mozione cade in un momento importante e delicato perché purtroppo gli stupri, i crimini ci sono anche in tempo di pace: ogni giorno viene violentata una donna, anche in aree dove non ci sono conflitti. Io mi sono soffermata non solo a sottoscrivere interamente e consapevolmente la mozione al nostro esame, ma anche a leggere nella mozione quanti sono gli organismi che si occupano del problema, quante le risoluzioni e le sentenze al riguardo; eppure, è ancora estremamente difficile risalire ai responsabili, perché non se ne parla, perché c'è omissione. Un tempo si diceva: dopo la vittoria viene il bottino, e il bottino erano le donne. Ma gli stupri e le violenze sessuali non riguardano solo le donne: ricordo che negli anni Ottanta e Novanta, tra gli internati nei campi di Sarajevo e al El Salvador, sono stati perpetrati stupri, violenze sessuali e torture anche sull'80 per cento dei prigionieri di sesso maschile, compiuti dagli stessi uomini. Non c'è quindi solo uno stupro di genere, ma purtroppo le violenze sessuali toccano anche gli uomini e - questa è la cosa più grave - toccano soprattutto i bambini, bambini spesso malati di AIDS già all'età di quattro o cinque anni perché, assieme allo stupro, si trasmettono malattie devastanti, oltre al dramma psicologico e fisico subito dalle vittime di questi atti. Finalmente ci sono sentenze dei tribunali penali internazionali che hanno stabilito che lo stupro e la violenza sessuale non sono soltanto - come dice Amnesty International - una strategia di guerra, uno strumento di controllo del territorio, andando all'interno delle famiglie, devastandole e facendo così fuggire le popolazioni locali per prendere possesso delle proprietà. Oltre alla strategia di guerra, finalmente si parla di stupro e di violenza sessuale come crimini contro l'umanità. Addirittura poi, quando si arriva all'eliminazione fisica, totale o parziale, di etnie e di popolazioni, si parla di genocidio. Si tratta di concetti molto chiari, al di là dei convegni, delle riunioni e delle prese d'atto da parte del Consiglio di sicurezza delle Nazioni Unite: si tratta di crimini contro l'umanità! È importante che l'Italia prenda atto di questo, ma soprattutto che ne prendano atto tutti i Paesi coinvolti nei conflitti tra cui, da ultimo, lo dobbiamo citare, la Siria: in Siria forse non ci sono state violenze e stupri? Come si dice allora nella mozione, oltre alla giusta partecipazione delle donne nei processi di pace e ai tavoli delle trattative (al momento infatti non ci sono donne, ma solo uomini nelle trattative per la risoluzione dei conflitti, come abbiamo visto anche nella questione siriana), ancora più importante diventa una maggiore partecipazione delle donne nelle forze armate e in tutti i processi e gli interventi che devono seguire ai conflitti e alle violenze, anche con supporti economici perché, se non si mette mano ai fondi, tutto resta sulla carta. Restano protocolli e rimangono risoluzioni, mentre ci sono donne, uomini e bambini per i quali è necessario prevedere programmi di inserimento per superare il dramma della violenza. Per questo ringrazio la senatrice Fedeli, prima firmataria della mozione al nostro esame, della quale però tutte e tutti noi siamo firmatari: una mozione non solo di pace, ma di civiltà, perché abbiano fine le violenze, le violenze sessuali, soprattutto nei conflitti, e perché siano denunciate. È importante che, attraverso gli organi di stampa e soprattutto all'interno delle istituzioni e là dove si comanda, vengano allo scoperto tutti i delitti contro le donne, contro gli uomini e contro i bambini. Questo è quello che noi chiediamo. Mi auguro quindi davvero che questa mozione possa costituire un primo passo per fare in modo che si possa parlare di questo tema e che esso non sia solo un tabù. Si sa cosa accade: si sa che accade cosa? Ormai è un crimine contro l'umanità. Quindi, i senatori del Gruppo del Popolo della Libertà-Forza Italia, dimissionari, votano con convinzione a favore della mozione in esame. (</seg>
               <kinesic type="applause">
                  <desc>Applausi dai Gruppi PdL e PD e del senatore Di Biagio. Congratulazioni.</desc>
               </kinesic>
            </u>
            <note type="speaker">*MANCONI (PD)</note>
            <u ana="#regular" who="#ManconiLuigi" xml:id="ParlaMint-IT_2013-09-26-LEG17-Sed-112.u27">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg84">Signor Presidente, senatrici e senatori, signora Vice Ministro, lo stupro come arma di guerra è il cuore più oscuro e torvo, più crudele e abietto del feroce catalogo dei crimini contro l'umanità. Ma cosa sono i crimini contro l'umanità? Sono le azioni che colpiscono non il nemico in quanto nemico, ma la persona in ragione del suo essere persona. Non il belligerante, il membro di uno schieramento in armi, l'attore di un conflitto cruento, bensì l'individuo in quanto individuo. Il crimine contro l'umanità aggredisce ed annichilisce ciò che, di quell'individuo, rappresenta il connotato essenziale, l'identità più intima, la costituzione più profonda e la stessa radice ontologica. Ovvero, la sua unicità e irripetibilità e la dignità che a tutto questo dà forma. Finalmente, e da qualche tempo, il diritto internazionale tematizza queste ardue questioni e la giurisprudenza della Corte penale internazionale e dei diversi tribunali internazionali investiga, giudica, sanziona. Finalmente. E di quella rassegna degli orrori, di quella geopolitica della crudeltà, lo stupro come arma di guerra rappresenta il paradigma più compiuto e perfetto. Lo stupro come arma di guerra mortifica la dignità e degrada il corpo che, di quella dignità, è allo stesso tempo sede e tutela, simbolo e concretissima sostanza espressiva. Lo stupro tratta quella dignità e quel corpo alla stregua di cose. Le reifica. Così facendo quello che rappresenta un tratto prezioso e costitutivo dell'identità umana, un bene inestimabile della soggettività, ovvero la sessualità, viene trasformato in strumento di guerra. E, nel tempo, ciò ha fatto sì che la violenza sessuale diventasse la forma più aggressiva e invasiva di ostilità bellica. Nel passato più antico, nel presente e - temo - nel futuro. Emerge, così, un dato terribile già richiamato dalla senatrice Fedeli e dalla senatrice Serra: l'arma dello stupro non è un effetto collaterale, un'attività periferica, una occasionale conseguenza dei conflitti. Corrisponde, piuttosto, a una vera e propria strategia militare. In essa si ritrovano, si combinano e si addizionano quattro forme differenti di sopraffazione. La violenza classica, propria della guerra, quella della sopraffazione sul nemico; la violenza di genere, quella della sopraffazione del maschile sul femminile; la violenza razziale, quella della sopraffazione etnica; e la violenza del dominio, quella della sopraffazione del potente sull'inerme. Osservate i volti e i corpi delle vittime, la dolente rassegna di quegli orrori, le fotocronache delle atrocità e avrete una inequivocabile conferma: nella stragrande maggioranza dei casi le vittime sono civili, donne e bambini. Di fronte a tutto ciò, l'ONU opera, documenta e denuncia, tenta di prevenire. Sappiamo tutti che si tratta di un'impresa la più ardua. Così come sappiamo che il nostro atto di oggi, l'approvazione di questa mozione, è certamente una piccola cosa. Giusto una testimonianza. Ma, se lo vogliamo, può diventare un impegno concreto. Sappiamo quanto lo jus in bello viva un'esistenza stenta e precaria e approssimativa. Ma è compito di tutti, ed è compito dei Parlamenti democratici - dunque anche compito nostro - sostenerlo. Ciascuno faccia la propria parte. Noi abbiamo un riferimento ineludibile, quell'articolo 11 della Costituzione che proclama il ripudio della guerra. È un punto di principio essenziale, ma guai a farne un alibi o a giustificare - in virtù di esso - la nostra inerzia e la nostra deresponsabilizzazione. Il ripudio della guerra deve accompagnarsi a quanto è scritto in un passaggio assai importante della mozione che oggi approviamo. Ovvero il richiamo a quel «non c'è pace senza giustizia», che non è solo una straordinaria parola d'ordine e non solo il nome di una benemerita associazione radicale, ma è anche un programma tanto ambizioso quanto irrinunciabile. È col richiamo a questi due principi, quello del ripudio della guerra e quello che coniuga pace e giustizia, che dichiaro il voto a favore della mozione da parte del Gruppo Democratico.</seg>
               <kinesic type="applause">
                  <desc>Applausi dai Gruppi PD, PdL, Movimento 5 Stelle, SCpI e Aut (SVP, UV, PATT, UPT)-PSI-MAIE. Congratulazioni.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u28">
               <seg xml:id="ParlaMint-IT_2013-09-26-LEG17-Sed-112.seg85">Passiamo alla votazione della mozione n. 144 (testo 3).</seg>
            </u>
            <note type="speaker">GHEDINI Rita (PD)</note>
            <u ana="#regular" who="#GhediniRita" xml:id="ParlaMint-IT_2013-09-26-LEG17-Sed-112.u29">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg86">Chiediamo la votazione nominale con scrutinio simultaneo, mediante procedimento elettronico.</seg>
            </u>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u30">
               <seg xml:id="ParlaMint-IT_2013-09-26-LEG17-Sed-112.seg87">Invito il senatore Segretario a verificare se la richiesta di votazione con scrutinio simultaneo, avanzata dalla senatrice Ghedini Rita, risulta appoggiata dal prescritto numero di senatori, mediante procedimento elettronico. (La richiesta risulta appoggiata). Votazione nominale con scrutinio simultaneo PRESIDENTE. Indìco pertanto la votazione nominale con scrutinio simultaneo, mediante procedimento elettronico, della mozione n. 144 (testo 3), presentata dalla senatrice Fedeli e da altri senatori. Dichiaro aperta la votazione. (Segue la votazione). Il Senato approva. ( v. Allegato B ).</seg>
               <kinesic type="applause">
                  <desc>Applausi.</desc>
               </kinesic>
            </u>
         </div>
         <div type="debateSection">
            <head>Sull'ordine dei lavori</head>
            <note type="speaker">FINOCCHIARO (PD)</note>
            <u ana="#regular" who="#FinocchiaroAnna" xml:id="ParlaMint-IT_2013-09-26-LEG17-Sed-112.u31">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg88">Signor Presidente, la straordinaria complessità del disegno di legge di conversione in legge del decreto-legge 31 agosto 2013, n. 101, recante disposizioni urgenti per il perseguimento di obiettivi di razionalizzazione nelle pubbliche amministrazioni e il grandissimo numero di emendamenti presentati sta conducendo la Commissione ad un esame che ha occupato già molte sedute, che continueranno fino a lunedì. Allo stato la Commissione non è in grado di riferire all'Assemblea sul provvedimento.</seg>
            </u>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u32">
               <seg xml:id="ParlaMint-IT_2013-09-26-LEG17-Sed-112.seg89">La ringrazio. L'esame del disegno di legge n. 1015 è quindi rinviato alla seduta di martedì prossimo, secondo il calendario dei lavori dell'Assemblea già stabilito.</seg>
            </u>
         </div>
         <div type="debateSection">
            <head>Su iniziative volte a favorire le donazioni di midollo osseo</head>
            <note type="speaker">MORONESE (M5S)</note>
            <u ana="#regular" who="#MoroneseVilma" xml:id="ParlaMint-IT_2013-09-26-LEG17-Sed-112.u33">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg90">Signor Presidente, già lo scorso 8 luglio ho effettuato un intervento di fine seduta su questo stesso argomento, ma ritengo questa una questione di estrema importanza. Quando si pronunciano parole come leucemia, osteomielite o neuroblastoma, in genere la nostra reazione è racchiusa in un sentimento di terrore misto a sconforto che scaturisce pensando alla gravità di questa spietata forma di neoplasia del sangue che ogni anno colpisce migliaia di persone. Il dato deve sicuramente destare preoccupazione, ma al tempo stesso non deve in alcun modo farci pensare solo al peggio, così come ci dimostrano, da qualche anno, i tanti medici, volontari e animatori impegnati nel progetto «Ehi, tu! Hai midollo?», una grande manifestazione nazionale che dal 2010 invade le piazze italiane con lo scopo di sensibilizzare e informare la cittadinanza sull'importanza della donazione di midollo osseo, in quanto unica speranza di sopravvivenza per le tante persone ammalate in attesa di trapianto. Riteniamo fondamentale, quindi, l'adesione all'evento che si terrà il prossimo 28 settembre grazie all'impegno delle sedi nazionali di Federazione Viviamo in positivo (VIP), ITALIA Onlus e Associazione donatori midollo osseo (ADMO) per contribuire ad accrescere le liste che, dal 1989 ad oggi, hanno raccolto ben 420.000 iscritti nel Registro nazionale italiano dei donatori di midollo osseo, registrando grazie a questo evento ben 1.859 nuovi donatori nel 2011 e ben 3.175 nel 2012. Questi numeri fanno sperare che per l'evento del 2013 si possa arrivare alla soglia dei 4.000 nuovi donatori per poter così raggiungere rapidamente nei prossimi anni la cifra di 500.000 iscritti al Registro nazionale. È un traguardo al quale abbiamo l'obbligo, oltre che il dovere, di contribuire tutti per creare questa grande banca per la vita attraverso la quale offrire l'unica via concreta di guarigione alle tante persone costrette a combattere contro queste gravi patologie. La collaborazione cui siamo chiamati ha, tra l'altro, assunto un carattere internazionale. Ovviamente, oltre alla sensibilizzazione che può venire da parte nostra nello sposare senza se e senza ma le finalità dell'iniziativa, come rappresentanti di questo Stato abbiamo anche il dovere di agire sul piano normativo, impegnando il Ministero della salute ad individuare i canali utili a reperire fondi necessari alla realizzazione delle tipizzazioni e, in generale, al funzionamento dei centri trasfusionali che di sicuro non possono contare sul solo volontariato. Pertanto, le chiedo, Presidente, di farsi carico di questo messaggio e di questa richiesta da far giungere al competente Ministero della salute.</seg>
               <kinesic type="applause">
                  <desc>Applausi dal Gruppo M5S.</desc>
               </kinesic>
            </u>
         </div>
         <div type="debateSection">
            <head>Sulle condizioni della discarica di Roncigliano</head>
            <note type="speaker">FATTORI (M5S)</note>
            <u ana="#regular" who="#FattoriElena" xml:id="ParlaMint-IT_2013-09-26-LEG17-Sed-112.u34">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg91">Signor Presidente, colleghi, la notte del 24 settembre gli abitanti di Roncigliano, che è una zona dei Castelli Romani, sono stati costretti a raccogliersi davanti all'entrata della discarica presente sul territorio comunale a causa dell'odore nauseabondo che ne proveniva, odore che loro da tanto, troppo tempo sono costretti a sopportare e che quella notte purtroppo è diventato insopportabile. Attacchi d'asma, svenimenti, interventi del «118» richiesti da moltissime persone: queste sono le risultanze di quella notte infausta. Immaginate negli anni successivi cosa potranno subire queste popolazioni! Ci è giunta anche notizia che la puzza si sia espansa in tutte le zone adiacenti, per chilometri e chilometri. Noi ci facciamo una domanda: come mai NOE e ASL non sono intervenuti, seppure allertati? Con un atto predisposto dalla premiata ditta Clini-Sottile (ricordiamo che Sottile è il commissario straordinario per i rifiuti della Regione Lazio, per di più riconfermato), con questo bell'atto questa coppia ha predisposto per Roncigliano la raccolta di parte dei rifiuti indifferenziati della capitale. Però, attenzione, a noi non è dato di sapere né la quantità, né come vengono trattati questi rifiuti, né tanto meno se vengono trattati. L'odore nauseabondo fa presagire una gestione per lo meno irritante di questa discarica. Signor Presidente, qui ancora parliamo di discariche, qui dentro identifichiamo discariche. Il commissario Sottile addirittura ha individuato il sito della Falcognana, a pochi chilometri da Roncigliano. Ecco, noi abbiamo l'impressione che questa non sia emergenza rifiuti: qui siamo di fronte ad uno sterminio collettivo della popolazione del Lazio!</seg>
               <kinesic type="applause">
                  <desc>Applausi dal Gruppo M5S.</desc>
               </kinesic>
               <seg xml:id="ParlaMint-IT_2013-09-26-LEG17-Sed-112.seg92">Purtroppo in questi mesi di legislatura abbiamo dovuto assistere a decisioni prese a favore di nuove discariche, di incenerimento di rifiuti, di nomine commissariali a dir poco discutibili; e mai, mai avete tenuto conto delle nostre istanze. Io vi vorrei fare una domanda: vi rendete conto che prima o poi tutto torna indietro? Che voi state avvelenando le falde da cui si abbevereranno i vostri nipoti e state avvelenando il cibo che mangeranno? Nessuno qui è esente: avveleneranno sia voi che noi. Io vi invito ad uscire da questa allucinazione collettiva che vi porta a pensare che soluzioni politiche di compromesso siano più importanti della salute collettiva.</seg>
               <kinesic type="applause">
                  <desc>Applausi dal Gruppo M5S e del senatore Candiani.</desc>
               </kinesic>
               <seg xml:id="ParlaMint-IT_2013-09-26-LEG17-Sed-112.seg93">Nessuno sarà esente. Altro che proroghe e deroghe: qualcuno qui si deve assumere le proprie responsabilità! Non possono pagare sempre e solo i cittadini. Grazie.</seg>
               <kinesic type="applause">
                  <desc>Applausi dal Gruppo M5S e del senatore D'Anna.</desc>
               </kinesic>
            </u>
         </div>
         <div type="debateSection">
            <head>Su atti di intimidazione nei confronti del vice sindaco di Castellanza</head>
            <note type="speaker">CANDIANI (LN-Aut)</note>
            <u ana="#regular" who="#CandianiStefano" xml:id="ParlaMint-IT_2013-09-26-LEG17-Sed-112.u35">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2013-09-26-LEG17-Sed-112.seg94">Signor Presidente, svolgerò un intervento molto rapido, ma che ritengo doveroso. Proprio ieri sera sono stato contattato dal vice sindaco di Castellanza, il quale mi ha informato di un'intimidazione molto pesante ricevuta da quelli che, stamattina, il questore della Provincia di Varese ha identificato, più o meno, come una quindicina di individui. Essi si sono recati sotto la sua abitazione e hanno inscenato una manifestazione. Il vice sindaco non era in casa, e un suo vicino, uscito per lamentarsi dei rumori, è stato aggredito e ha avuto la peggio. Si tratta di un fatto molto grave, avvenuto sul territorio: uno di quei fatti che sempre più spesso i sindaci e gli amministratori locali si trovano a dover affrontare. Esso nasce dalla determinazione dell'amministrazione comunale che, guardando all'interesse del proprio Comune, non ha voluto piegarsi alle intimidazioni provenienti da gruppi legati all'anarchismo, ai centri sociali e a realtà che nulla hanno a che fare con la vita democratica. Ho avuto rassicurazioni dal questore sul fatto che l'attenzione in questo senso è massima e, conoscendo la professionalità delle forze dell'ordine presenti in provincia di Varese, non ho nulla da temere in merito. Ritengo tuttavia importante esprimere la solidarietà e l'attenzione del nostro Gruppo e quella - ne sono convinto - di qualsiasi rappresentante democratico eletto in Parlamento e, nello specifico, qui in Senato. Non possiamo piegarci alle intimidazioni: quali che siano le proprie ragioni, esse devono essere espresse in forma democratica nelle istituzioni. Chi si scontrerà con le nostre rappresentanze a livello locale deve sapere che avrà, nella Lega Nord, un fiero oppositore. Siamo difensori della democrazia, ma certamente non ci pieghiamo alle intimidazioni, soprattutto quando sono in stile mafioso, antagonista o, come in questo caso, tutt'altro che democratiche.</seg>
               <kinesic type="applause">
                  <desc>Applausi dai Gruppi LN-Aut eM5S e della senatrice Albano.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u36">
               <seg xml:id="ParlaMint-IT_2013-09-26-LEG17-Sed-112.seg95">Senatore Candiani, la vecchia saggezza contadina diceva che qualche volta bisogna rispondere cum grano salis : a volte questa può essere la risposta adatta.</seg>
            </u>
         </div>
         <div type="debateSection">
            <head>Mozioni, interpellanze e interrogazioni, annunzio</head>
            <note type="role">PRESIDENTE</note>
            <u ana="#chair" who="#CalderoliRoberto" xml:id="ParlaMint-IT_2013-09-26-LEG17-Sed-112.u37">
               <seg xml:id="ParlaMint-IT_2013-09-26-LEG17-Sed-112.seg96">Le mozioni, interpellanze e interrogazioni pervenute alla Presidenza saranno pubblicate nell'allegato B al Resoconto della seduta odierna.</seg>
               <seg xml:id="ParlaMint-IT_2013-09-26-LEG17-Sed-112.seg97">Ricordo che il Senato tornerà a riunirsi in seduta pubblica oggi, alle ore 16, con l'ordine del giorno già stampato e distribuito.</seg>
               <seg xml:id="ParlaMint-IT_2013-09-26-LEG17-Sed-112.seg98">La seduta è tolta (ore 11,40).</seg>
            </u>
         </div>
      </body>
   </text>
</TEI>

