<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" ana="#parla.meeting.regular #reference" xml:id="ParlaMint-IT_2019-06-18-LEG18-Sed-122" xml:lang="it">
   <teiHeader>
      <fileDesc>
         <titleStmt>
            <title type="main" xml:lang="it">Corpus parlamentare italiano ParlaMint-IT, Legislatura 18, Seduta 122 [ParlaMint]</title>
            <title type="main" xml:lang="en">Italian parliamentary corpus ParlaMint-IT, Term 18, Sitting 122 [ParlaMint]</title>
            <title type="sub" xml:lang="it">Resoconto della seduta del Senato della Repubblica italiana, Legislatura 18, seduta 122, giorno (2019-06-18)</title>
            <title type="sub" xml:lang="en">Report of the session of the Senate of the Italian Republic, Term 18, Sitting 122, Day (2019-06-18)</title>
            <meeting ana="#parla.upper">Senato</meeting>
            <meeting ana="#parla.upper #parla.term #LEG.18" n="18-upper">18 Legislatura</meeting>
            <meeting ana="#parla.upper #parla.sitting" n="122-upper">122 Seduta</meeting>
            <respStmt>
               <persName ref="https://orcid.org/0000-0003-3063-2239">Tommaso Agnoloni</persName>
               <persName ref="https://orcid.org/0000-0002-8126-6294">Francesca Frontini</persName>
               <persName ref="https://orcid.org/0000-0002-2953-8619">Simonetta Montemagni</persName>
               <persName ref="https://orcid.org/0000-0002-1321-5444">Valeria Quochi</persName>
               <persName ref="https://orcid.org/0000-0001-5849-0979">Giulia Venturi</persName>
               <resp xml:lang="it">Definizione del progetto e metodologia</resp>
               <resp xml:lang="en">Project set-up and methodology</resp>
            </respStmt>
            <respStmt>
               <persName>Manuela Ruisi</persName>
               <persName>Carlo Marchetti</persName>
               <persName>Roberto Battistoni</persName>
               <resp xml:lang="it">Recupero dei dati</resp>
               <resp xml:lang="en">Data retrieval</resp>
            </respStmt>
            <respStmt>
               <persName>Tommaso Agnoloni</persName>
               <resp xml:lang="it">Codifica corpus in ParlaMint TEI XML</resp>
               <resp xml:lang="en">ParlaMint TEI XML corpus encoding</resp>
               <resp xml:lang="it">Pulizia, normalizzazione e conversione in ParlaMint TEI XML</resp>
               <resp xml:lang="en">Cleaning, normalisation and conversion to ParlaMint TEI XML</resp>
            </respStmt>
            <funder>
               <orgName xml:lang="it">Infrastruttura di ricerca CLARIN</orgName>
               <orgName xml:lang="en">The CLARIN research infrastructure</orgName>
            </funder>
            <funder>
               <orgName xml:lang="it">Commissione Europea</orgName>
               <orgName xml:lang="en">European Commission</orgName>
            </funder>
            <funder>
               <orgName xml:lang="it">Senato della Repubblica italiana</orgName>
               <orgName xml:lang="en">Senate of the Italian Republic</orgName>
            </funder>
            <funder>
               <orgName xml:lang="it">Istituto di Linguistica Computazionale del Consiglio Nazionale delle Ricerche (CNR-ILC)</orgName>
               <orgName xml:lang="en">Institute of Computational linguistics of the Italian National Research Council (CNR-ILC)</orgName>
            </funder>
            <funder>
               <orgName xml:lang="it">Istituto di Informatica Giuridica e Sistemi Giudiziari del Consiglio Nazionale delle Ricerche (CNR-IGSG)</orgName>
               <orgName xml:lang="en">Institute of Legal Information and Judicial Systems of the Italian National Research Council (CNR-IGSG)</orgName>
            </funder>
         </titleStmt>
         <editionStmt>
            <edition>2.1</edition>
         </editionStmt>
         <extent>
            <measure quantity="137" unit="speeches" xml:lang="it">137 discorsi</measure>
            <measure quantity="137" unit="speeches" xml:lang="en">137 speeches</measure>
            <measure quantity="18116" unit="words" xml:lang="it">18.116 parole</measure>
            <measure quantity="18116" unit="words" xml:lang="en">18,116 words</measure>
         </extent>
         <publicationStmt>
            <publisher>
               <orgName xml:lang="it">Infrastruttura di ricerca CLARIN</orgName>
               <orgName xml:lang="en">The CLARIN research infrastructure</orgName>
               <ref target="https://www.clarin.eu/">www.clarin.eu</ref>
            </publisher>
            <idno subtype="handle" type="URI">http://hdl.handle.net/11356/1432</idno>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="it">Quest'opera è rilasciata con <ref target="http://creativecommons.org/licenses/by/4.0/">licenza Creative Commons 4.0 Attribuzione Internazionale</ref>.</p>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons Attribution 4.0 International License</ref>.</p>
            </availability>
            <date when="2021-06-10">June 10, 2021</date>
         </publicationStmt>
         <sourceDesc>
            <bibl>
               <title type="main" xml:lang="it">Resoconti stenografici delle sedute pubbliche del Senato della Repubblica italiana</title>
               <title type="main" xml:lang="en">Minutes of the Senate of the Republic of Italy</title>
               <publisher>Senato della Repubblica</publisher>
               <idno type="URI">http://www.senato.it/japp/bgt/showdoc/frame.jsp?tipodoc=Resaula&amp;leg=18&amp;id=1113708</idno>
               <date when="2019-06-18">18.06.2019</date>
            </bibl>
         </sourceDesc>
      </fileDesc>
      <encodingDesc>
         <projectDesc>
            <p xml:lang="it"><ref target="https://www.clarin.eu/content/parlamint">ParlaMint</ref>
            </p>
            <p xml:lang="en"><ref target="https://www.clarin.eu/content/parlamint">ParlaMint</ref>
            </p>
         </projectDesc>
         <tagsDecl>
            <namespace name="http://www.tei-c.org/ns/1.0">
               <tagUsage gi="div" occurs="9"/>
               <tagUsage gi="head" occurs="7"/>
               <tagUsage gi="note" occurs="80"/>
               <tagUsage gi="seg" occurs="137"/>
               <tagUsage gi="u" occurs="38"/>
               <tagUsage gi="body" occurs="1"/>
               <tagUsage gi="incident" occurs="3"/>
               <tagUsage gi="kinesic" occurs="32"/>
               <tagUsage gi="desc" occurs="35"/>
            </namespace>
         </tagsDecl>
      </encodingDesc>
      <profileDesc>
         <settingDesc>
            <setting>
               <name type="address">Piazza Madama, 11</name>
               <name type="city">Roma</name>
               <name key="IT" type="country">Italia</name>
               <date ana="#parla.sitting" when="2019-06-18">18.06.2019</date>
            </setting>
         </settingDesc>
      </profileDesc>
      <revisionDesc>
         <change when="2021-02-02">
            <name>Tommaso Agnoloni</name>:Made sample.</change>
         <change when="2021-01-28">
            <name>Tommaso Agnoloni</name>: Generated corpus in ParlaMint.</change>
         <change when="2021-02-26">
            <name>Tommaso Agnoloni</name>: Corpus revision, fixing</change>
      </revisionDesc>
   </teiHeader>
   <text ana="#reference" xml:lang="it">
      <body>
         <div type="debateSection">
            <note type="president">Presidenza del presidente ALBERTI CASELLATI</note>
            <note type="role">PRESIDENTE</note>
            <u ana="#chair" who="#AlbertiCasellatiMariaElisabetta" xml:id="ParlaMint-IT_2019-06-18-LEG18-Sed-122.u1">
               <seg xml:id="ParlaMint-IT_2019-06-18-LEG18-Sed-122.seg1">La seduta è aperta (ore 16,34). Si dia lettura del processo verbale. PUGLIA, segretario, dà lettura del processo verbale della seduta del 12 giugno. PRESIDENTE. Non essendovi osservazioni, il processo verbale è approvato.</seg>
            </u>
         </div>
         <div type="debateSection">
            <head>Comunicazioni della Presidenza</head>
            <note type="role">PRESIDENTE</note>
            <u ana="#chair" who="#AlbertiCasellatiMariaElisabetta" xml:id="ParlaMint-IT_2019-06-18-LEG18-Sed-122.u2">
               <seg xml:id="ParlaMint-IT_2019-06-18-LEG18-Sed-122.seg2">L'elenco dei senatori in congedo e assenti per incarico ricevuto dal Senato, nonché ulteriori comunicazioni all'Assemblea saranno pubblicati nell'allegato B al Resoconto della seduta odierna.</seg>
            </u>
         </div>
         <div type="debateSection">
            <head>Sull'ordine dei lavori</head>
            <note type="role">PRESIDENTE</note>
            <u ana="#chair" who="#AlbertiCasellatiMariaElisabetta" xml:id="ParlaMint-IT_2019-06-18-LEG18-Sed-122.u3">
               <seg xml:id="ParlaMint-IT_2019-06-18-LEG18-Sed-122.seg3">Informo l'Assemblea che all'inizio della seduta il Presidente del Gruppo MoVimento 5 Stelle ha fatto pervenire, ai sensi dell'articolo 113, comma 2, del Regolamento, la richiesta di votazione con procedimento elettronico per tutte le votazioni da effettuare nel corso della seduta. La richiesta è accolta ai sensi dell'articolo 113, comma 2, del Regolamento.</seg>
            </u>
         </div>
         <div type="debateSection">
            <head>Sulla scomparsa di Franco Zeffirelli</head>
            <note type="role">PRESIDENTE</note>
            <u ana="#chair" who="#AlbertiCasellatiMariaElisabetta" xml:id="ParlaMint-IT_2019-06-18-LEG18-Sed-122.u4">
               <incident type="action">
                  <desc>Il Presidente e l'Assemblea si levano in piedi.</desc>
               </incident>
               <seg xml:id="ParlaMint-IT_2019-06-18-LEG18-Sed-122.seg4">Signori senatori, come è tristemente noto, sabato scorso si è spento, all'età di novantasei anni, nella sua casa di Roma, Franco Zeffirelli, figura geniale del nostro panorama artistico, lirico, teatrale e cinematografico.</seg>
               <seg xml:id="ParlaMint-IT_2019-06-18-LEG18-Sed-122.seg5">Nel corso della sua lunga carriera, Franco Zeffirelli ci ha regalato incredibili emozioni: le sue opere ci hanno fatto piangere, riflettere e sognare, distinguendosi per la loro non comune capacità di arrivare al cuore dello spettatore, con stile, eleganza e originalità. Il suo linguaggio era quello dell'arte; il suo linguaggio era quello della bellezza.</seg>
               <seg xml:id="ParlaMint-IT_2019-06-18-LEG18-Sed-122.seg6">La sua sensibilità, il suo estro creativo, la sua instancabile passione lo hanno reso un gigante conosciuto e amato in tutto il mondo. Quella stessa passione genuina, sincera e profonda che caratterizzò anche il suo impegno politico come senatore della Repubblica nella XII e nella XIII legislatura. Ricordo, infatti, come in quella veste Franco Zeffirelli si batté sempre con forza e convinzione per sostenere una maggiore attenzione al nostro patrimonio culturale e per chiedere misure concrete, tese a valorizzare e proteggere tutte le sedi della grande cultura musicale italiana.</seg>
               <seg xml:id="ParlaMint-IT_2019-06-18-LEG18-Sed-122.seg7">Solo poche settimane fa era tornato in quest'Aula per ricevere l'omaggio tributatogli dal Senato quale eccellenza italiana universalmente riconosciuta. È stato un momento di grandissima commozione per tutti, suggellato da un lungo e interminabile applauso spontaneo; un battito di mani assordante, che ne ha celebrato con affetto il percorso umano, il percorso professionale.</seg>
               <seg xml:id="ParlaMint-IT_2019-06-18-LEG18-Sed-122.seg8">Il vuoto che lascia la sua scomparsa è colmato dalla ricchezza delle emozioni che ci ha donato. Il suo ricordo vivrà nelle opere e in quello che rappresentano e continueranno a rappresentare.</seg>
               <seg xml:id="ParlaMint-IT_2019-06-18-LEG18-Sed-122.seg9">Vi invito ad osservare un minuto di raccoglimento.</seg>
               <kinesic type="applause">
                  <desc>L'Assemblea osserva un minuto di silenzio. Applausi.</desc>
               </kinesic>
            </u>
            <note type="speaker">GASPARRI (FI-BP)</note>
            <u ana="#regular" who="#GasparriMaurizio" xml:id="ParlaMint-IT_2019-06-18-LEG18-Sed-122.u5">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg10">Signor Presidente, le chiedo pochi attimi, perché credo sia doveroso da parte del Gruppo Forza Italia unire al suo ricordo le nostre parole. Come lei ha ricordato, nella XII e nella XIII legislatura Franco Zeffirelli scese in campo, raccogliendo l'appello di Silvio Berlusconi quando fondò Forza Italia; fu candidato al Senato e per due legislature ha fatto parte del nostro Gruppo, rompendo anche un muro di conformismo che molte volte, in alcuni mondi, prevaleva e dando la possibilità a un centrodestra che nasceva di portare nel Senato della Repubblica una delle eccellenze italiane. Non abbiamo bisogno di ricordare le cose che lei stessa ha ricordato; anzi, la vogliamo ringraziare perché, quasi avvertendo l'incedere inesorabile del tempo e della malattia, lei ha voluto promuovere, proprio recentemente, come ha ricordato poc'anzi, un momento di omaggio e riconoscimento a un grande italiano: Firenze, l'arte, la bellezza, la cultura e anche le opere che voleva compiere. Giorni fa, ricordandolo, Pupi Avati ha detto che proprio nel suo nome vorrà realizzare un film dedicato a Dante Alighieri, visto che Zeffirelli non riuscì a realizzare quel film sull'Inferno che voleva portare a compimento. Zeffirelli non solo ha fatto quello che ha fatto nel mondo della cultura, del teatro, del cinema, dell'arte in senso lato, ma anche la sua partecipazione alla vita democratica e delle istituzioni in Senato è un capitolo convinto della sua vita. Voglio anche ricordare che in un giorno di amarezza per la nostra parte politica e per Silvio Berlusconi, un giorno di una vicenda giudiziaria negativa, già anziano e malato, era lì accanto a Berlusconi, a dimostrare una vicinanza umana che è stata ricordata recentemente anche dal presidente Berlusconi e che per noi si aggiunge al ricordo di un grande uomo di cultura e di sapere, ma anche di una persona che ha condiviso con molti di noi un tratto di percorso politico. Questo è stato per tutti noi un grande onore e credo che per il Senato, che gli ha reso omaggio, sia stato un vanto avere avuto all'interno di quest'Aula un grande italiano.</seg>
               <kinesic type="applause">
                  <desc>Applausi.</desc>
               </kinesic>
            </u>
            <note type="speaker">MONTEVECCHI (M5S)</note>
            <u ana="#regular" who="#MontevecchiMichela" xml:id="ParlaMint-IT_2019-06-18-LEG18-Sed-122.u6">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg11">Signor Presidente, anche il MoVimento 5 Stelle si associa all'omaggio a Franco Zeffirelli, come artista innanzitutto, perché la sua opera rimarrà eterna e in eredità alle generazioni future. Egli è stato scenografo, sceneggiatore e regista, cinematografico e teatrale. In particolare, si è distinto per i suoi allestimenti profondi e capaci di cogliere il senso e l'essenza pura delle opere di cui è stato regista e di cui ha curato gli allestimenti. In un'intervista, Franco Zeffirelli si è riferito all'opera lirica con una bellissima metafora, dicendo: «Ho sempre pensato che l'opera sia un pianeta dove le muse lavorano assieme, battono le mani e celebrano tutte le arti». Lo vogliamo ricordare così, come un grande amante dell'opera e un grande regista, che, come tutti i grandi artisti capaci di raggiungere vette alte, ha avuto nella sua carriera di artista anche momenti in cui la critica non ne ha riconosciuto il genio ed è stato fortemente criticato: è una cosa di cui lui stesso si è lamentato. Lo vogliamo dunque ricordare con una sua frase, di buon augurio per noi e per tutte le generazioni, una frase che vale sempre e che ci ricorda che «Il mondo è sempre stato salvato da chi guardava avanti».</seg>
               <kinesic type="applause">
                  <desc>Applausi.</desc>
               </kinesic>
            </u>
            <note type="speaker">BITI (PD)</note>
            <u ana="#regular" who="#BitiCaterina" xml:id="ParlaMint-IT_2019-06-18-LEG18-Sed-122.u7">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg12">Signor Presidente, è un onore e un'emozione grande per me, fiorentina, ricordare oggi, nel giorno dei funerali, la scomparsa del grande maestro Zeffirelli. Signor Presidente, la ringrazio personalmente e anche a nome della città, per essere stata ieri mattina a Palazzo Vecchio, nel Salone dei Cinquecento, a onorare la salma del maestro Zeffirelli. Alla nostra città ha fatto piacere che la seconda carica dello Stato sia venuta a porgere omaggio al maestro. La nostra è una città che ha amato e ha odiato il maestro Zeffirelli: Firenze è così e il maestro rappresentava appieno la caratteristica dei fiorentini, perché era un personaggio sicuramente particolare, che sapeva odiare ed amare, che destava negli altri odio e amore, come i grandi fiorentini hanno sempre fatto nei secoli e come continuano a fare ancora oggi. La nostra città ha avuto l'onore di essere rappresentata nel mondo da un grandissimo artista e da un grandissimo uomo di cultura, che ha spaziato in tutti gli ambiti della cultura, dal teatro al cinema, senza dimenticare i meravigliosi bozzetti per tutte le opere liriche che il maestro ha disegnato. Invito tutti i colleghi, quando e se avrete voglia di passare da Firenze, a fermarsi alla Fondazione Franco Zeffirelli, aperta nel Complesso di San Firenze qualche anno fa, all'interno della quale sono contenuti i bellissimi bozzetti per le opere e le scenografie dei film, che il maestro ha avuto la bontà di lasciare alla nostra città. È un archivio prezioso e meraviglioso, che testimonia l'amore di questo grandissimo artista per la sua città, anche se poi, negli anni, ha vissuto tantissimo in questa città e si è seduto anche tra i banchi di questa Aula, che giustamente oggi lo ricorda. A Firenze sono state giornate di tristezza, sicuramente, perché quando ci lascia un fiorentino così importante c'è sempre questo sentimento, ma anche di riconoscenza, stupore e meraviglia per tutto quello che il maestro Zeffirelli ha lasciato non solo a Firenze, la nostra meravigliosa città, ma al mondo della cultura. Egli, infatti, è stato tanto amato anche all'estero, anzi forse più all'estero: tutti i meravigliosi artisti dei tempi andati che hanno avuto l'occasione, la fortuna e l'onore di lavorare con lui sicuramente hanno testimoniato che è stato il mondo intero della cultura, del cinema, dell'arte e della lirica ad aver apprezzato e amato il maestro Franco Zeffirelli. A nome di tutta la città di Firenze ringrazio tutti coloro che in queste ore hanno omaggiato il maestro e a chi non lo ha fatto e ha detto delle scempietà e delle stupidaggini (scusate se uso questo termine) anche sui social, voglio dire che credo il maestro si sia fatto una gran risata, perché era sicuramente un uomo di spirito, che forse manca a tantissimi in questo momento. Ringrazio tutti e ringrazio il maestro Zeffirelli.</seg>
               <kinesic type="applause">
                  <desc>Applausi.</desc>
               </kinesic>
            </u>
            <note type="speaker">DE PETRIS (Misto-LeU)</note>
            <u ana="#regular" who="#DePetrisLoredana" xml:id="ParlaMint-IT_2019-06-18-LEG18-Sed-122.u8">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg13">Signor Presidente, i senatori di Liberi e Uguali e di tutto il Gruppo Misto desiderano rendere omaggio al ricordo di un grande uomo di cultura, come è stato Zeffirelli; un uomo di cultura a tutto tondo per la passione che riversava non soltanto come regista cinematografico. Credo che ognuno di noi si sia addirittura approcciato e avvicinato alla lirica guardando molti dei suoi film; significativa è stata la ripresa dell'opera «Aida» del 2006, così come ritengo sia stata molto importante la sua rivisitazione di Shakespeare, ad esempio con il film «La bisbetica domata». È stato un uomo di cultura a tutto tondo, come si è detto, che ovviamente come gli uomini del suo tempo, di quella generazione, ha avuto critiche, scontri, è stato apprezzato o meno. Certamente, però, la sua caratteristica fondamentale è stata quella di dare onore al nostro Paese e alla cultura. Vorrei altresì ricordare la passione per le sue città: da giovane per Firenze e poi, più in là, col documentario con cui ha voluto omaggiare la città di Roma, dove ha vissuto per tanto tempo. Come per tutti i grandi che se ne vanno, rimane il rimpianto di capire quanto di quello che ha prodotto nella sua lunga vita e nella sua grande produzione artistica possa essere rielaborato e permanere nel mondo attuale. Questo omaggio ci richiama tuttavia al fatto che forse sempre di più dovremmo investire nella cosa più bella che il nostro Paese ha e che lo rende famoso in tutto il mondo: il culto della bellezza, la sua cultura, la musica, la lirica. Signor Presidente, credo che su questo forse dovremmo avere la capacità, non solo quando omaggiamo e ricordiamo i grandi, ma nei momenti decisionali importanti, di fare un grande sforzo di investimento nella cultura, perché è ciò che darà un grande futuro al nostro Paese.</seg>
               <kinesic type="applause">
                  <desc>Applausi.</desc>
               </kinesic>
            </u>
            <note type="speaker">GARNERO SANTANCHE' (FdI)</note>
            <u ana="#regular" who="#GarneroSantancheDaniela" xml:id="ParlaMint-IT_2019-06-18-LEG18-Sed-122.u9">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg14">Signor Presidente, anche il Gruppo Fratelli d'Italia desidera rendere omaggio a un grande italiano, grazie al quale la nostra Nazione è diventata ancora più famosa del mondo; un uomo di cultura che ha attraversato molte generazioni e che ci ha regalato grandi emozioni e anche grandi riflessioni. Ricordo che il 21 giugno all'Arena di Verona sarà messa in scena «La Traviata» e potremo vedere il suo nuovo allestimento, perché Zeffirelli ha avuto una parola d'ordine nella sua vita, in tutte le espressioni della cultura e dell'arte, ed è stata la parola «innovazione». Egli ha cercato sempre di innovare, di essere un uomo del proprio tempo, non dimenticando mai quei valori che hanno ispirato tutta la sua carriera come uomo di cultura. Io credo che la nostra Nazione abbia avuto moltissimo da Franco Zeffirelli e ritengo che ricordarlo oggi in quest'Assemblea ci dovrebbe rammentare quanto la cultura sia importante per noi, ma soprattutto per le nuove generazioni. Troppo spesso abbiamo sentito dire che di cultura non si campa e che con la cultura non si mangia. Io credo che, invece, proprio per la caratteristica della nostra nazione - e Zeffirelli l'ha fatto molto bene - la cultura dovrebbe essere dirimente e vedere tutti noi maggiormente impegnati. Siamo pertanto contenti di rendergli questo omaggio, che non sarà l'ultimo, perché l'Italia e noi italiani non potremo mai dimenticare un uomo grande come Zeffirelli.</seg>
               <kinesic type="applause">
                  <desc>Applausi.</desc>
               </kinesic>
            </u>
            <note type="speaker">RIVOLTA (L-SP-PSd'Az)</note>
            <u ana="#regular" who="#RivoltaErica" xml:id="ParlaMint-IT_2019-06-18-LEG18-Sed-122.u10">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg15">Signor Presidente, anche il Gruppo Lega Nord si associa al ricordo commosso di un grande maestro che ci lascia un'eredità immensa. Quando la produzione è così grande e diffusa e il livello così alto, il ricordo diventa eterno. «Romeo e Giulietta» è un film molto poetico e intriso di sentimento, perfettamente in linea con l'opera. Quale miglior espressione dell'opera shakespeariana c'è della realizzazione di Franco Zeffirelli? È veramente qualcosa che andrà oltre i secoli. Desidero ricordare in questa sede Franco Zeffirelli anche per una parte della sua vita che ha dedicato a una zona speciale del nostro Paese: Positano e la costiera amalfitana, una perla, dove egli è stato tanti anni e ha saputo attrarre tantissimi artisti. È indimenticabile aver partecipato ad alcuni suoi concerti e all'organizzazione di eventi speciali, che, proprio perché svolti in un teatro naturale così unico e magnifico, hanno generato in me un amore per la bellezza in assoluto e per la cultura che si trasforma in emozioni che non si dimenticano più. È qualcosa di incredibilmente formativo e, anche grazie a lui, è vero ancora di più il detto secondo cui la bellezza salverà il mondo. Io penso che dalla sua opera, che continuerà a essere ricordata, vista e tramandata, il mondo non potrà che trarre giovamento e che in questo momento, in particolare, ci sia bisogno di un grande messaggio culturale così immenso e di cotanta bellezza. Piangiamo anche noi la morte di un grande maestro, sicuri però che la sua opera e le sue emozioni torneranno a percorrere le nostre vene e il nostro sangue e a commuoverci.</seg>
               <kinesic type="applause">
                  <desc>Applausi.</desc>
               </kinesic>
            </u>
         </div>
         <div type="debateSection">
            <note>Discussione del disegno di legge: (1315) Conversione in legge, con modificazioni, del decreto-legge 30 aprile 2019, n. 35, recante misure emergenziali per il servizio sanitario della Regione Calabria e altre misure urgenti in materia sanitaria</note>
            <note type="time">17,04</note>
            <note type="status">(Approvato dalla Camera dei deputati) (Relazione orale)</note>
            <note type="link">http://www.senato.it/leg/18/BGT/Schede/Ddliter/51852.htm</note>
            <note type="time">(ore 17,04)</note>
            <note type="role">PRESIDENTE</note>
            <u ana="#chair" who="#AlbertiCasellatiMariaElisabetta" xml:id="ParlaMint-IT_2019-06-18-LEG18-Sed-122.u11">
               <seg xml:id="ParlaMint-IT_2019-06-18-LEG18-Sed-122.seg16">L'ordine del giorno reca la discussione del disegno di legge n. 1315, già approvato dalla Camera dei deputati.</seg>
               <seg xml:id="ParlaMint-IT_2019-06-18-LEG18-Sed-122.seg17">La relatrice, senatrice Castellone, ha chiesto l'autorizzazione a svolgere la relazione orale. Non facendosi osservazioni la richiesta si intende accolta.</seg>
               <seg xml:id="ParlaMint-IT_2019-06-18-LEG18-Sed-122.seg18">Pertanto, ha facoltà di parlare la relatrice.</seg>
            </u>
            <note type="speaker">CASTELLONE</note>
            <note type="role">relatrice</note>
            <u ana="#regular" who="#CastelloneMariaDomenica" xml:id="ParlaMint-IT_2019-06-18-LEG18-Sed-122.u12">
               <seg xml:id="ParlaMint-IT_2019-06-18-LEG18-Sed-122.seg19">Signor Presidente, il capo I del provvedimento in esame introduce misure eccezionali e limitate nel tempo, volte a realizzare un regime speciale e straordinario per la gestione commissariale della Regione Calabria.</seg>
               <seg xml:id="ParlaMint-IT_2019-06-18-LEG18-Sed-122.seg20">L'articolo 1 definisce l'ambito di applicazione del capo I, che reca disposizioni urgenti per la Regione Calabria, finalizzate al raggiungimento degli obiettivi previsti nel piano di rientro, nonché dei livelli essenziali di assistenza.</seg>
               <seg xml:id="ParlaMint-IT_2019-06-18-LEG18-Sed-122.seg21">L'articolo 2 disciplina una verifica straordinaria sui direttori generali degli enti del servizio sanitario regionale, prevedendo la nomina di un commissario ad acta che effettui verifiche ogni sei mesi, anche al fine di accertare se le azioni poste in essere da ciascun direttore generale siano coerenti con gli obiettivi di attuazione del piano di rientro. In caso di valutazione negativa, il commissario ad acta può provvedere motivatamente a dichiararne l'immediata decadenza dall'incarico, nonché a risolverne il relativo contratto. L'articolo 3 disciplina le misure da attivare in caso di valutazione negativa dei direttori generali, consentendo la nomina di commissari straordinari degli enti del servizio sanitario regionale. È prevista l'istituzione di una unità di crisi speciale per effettuare ispezioni straordinarie presso le ASL, le aziende ospedaliere e le aziende ospedaliere universitarie della Regione. In particolare, si prevede che, ai fini dell'adozione dell'atto aziendale, il Ministro della salute, con proprio decreto, istituisca un'unità di crisi speciale per la Regione composta da dirigenti del Ministero della salute e da un numero massimo di cinque esperti nelle discipline chirurgiche, mediche, anatomopatologiche e dei servizi diagnostici. L'unità di crisi trasmette al commissario straordinario e al commissario ad acta una relazione sullo stato dell'erogazione delle prestazioni cliniche, con particolare riferimento alla condizione dei servizi, delle dotazioni tecniche e tecnologiche e delle risorse umane, evidenziando gli eventuali scostamenti dagli standard necessari a garantire i livelli essenziali di assistenza (LEA) e gli interventi organizzativi necessari al loro ripristino. L'articolo 4 disciplina la verifica periodica da parte del commissario straordinario o del direttore generale dell'attività svolta dai direttori amministrativi e sanitari e le procedure attraverso cui gli enti debbano acquisire le manifestazioni di interesse per il conferimento dell'incarico. L'articolo 5 estende alle aziende sanitarie della Regione Calabria la disciplina, già prevista per gli enti locali, in tema di dissesto finanziario. In particolare, il commissario straordinario, anche avvalendosi dell'Agenas e della Guardia di finanza, effettua una verifica generale sulla gestione dell'ente cui è preposto.</seg>
               <seg xml:id="ParlaMint-IT_2019-06-18-LEG18-Sed-122.seg22">(ore 17,08) ( Segue CASTELLONE, relatrice). Laddove emergano gravi e reiterate irregolarità nella gestione dei bilanci, ovvero una manifesta e reiterata incapacità di gestione, il commissario straordinario propone al commissario ad acta di disporre la gestione straordinaria dell'ente, con bilancio separato rispetto a quello della gestione ordinaria e in riferimento a tutte le entrate di competenza e le obbligazioni assunte fino al 31 dicembre 2018. Alla gestione straordinaria provvede un commissario straordinario di liquidazione nominato dal commissario ad acta, d'intesa con il MEF e il cui compenso sarà definito con successivo decreto. L'articolo 6 interviene in materia di appalti, servizi e forniture per gli enti del servizio sanitario della Regione Calabria, disponendo l'obbligatorietà di avvalersi, per gli affidamenti superiori alla soglie comunitarie, delle procedure centralizzate di acquisto della Consip o delle altre centrali di committenza regionali. Per quanto riguarda gli affidamenti sotto soglia comunitaria, il commissario ad acta dovrà stipulare un protocollo d'intesa con ANAC nell'ambito della cosiddetta vigilanza collaborativa già prevista dal vigente codice dei contratti pubblici. Il commissario ad acta dovrà, inoltre, predisporre un piano triennale straordinario di edilizia sanitaria e di adeguamento tecnologico della rete di emergenza, della rete ospedaliera e della rete territoriale della Regione, anche modificando le misure già programmate. L'articolo 7, in riferimento alle misure straordinarie di gestione delle imprese esercenti attività sanitaria per conto del servizio sanitario regionale, nell'ambito della prevenzione della corruzione, attribuisce al commissario straordinario, sentito il presidente dell'ANAC, la possibilità di proporre al prefetto la straordinaria e temporanea gestione delle anzidette imprese. L'articolo 8 disciplina il supporto tecnico e operativo al commissario ad acta e ai commissari straordinari da parte dell'Agenas. L'articolo 9 introduce ulteriori disposizioni in tema di collaborazione e supporto ai commissari, prevedendo che nell'esercizio delle proprie funzioni il commissario ad acta, i commissari straordinari e i commissari straordinari di liquidazione possono avvalersi del corpo della Guardia di finanza. L'articolo 10 introduce disposizioni di coordinamento tra il regime speciale introdotto dal provvedimento in esame e il regime eccezionale relativo allo scioglimento delle aziende sanitarie per infiltrazioni mafiose. Il capo II reca misure urgenti su specifiche tematiche del settore sanitario su cui si è ritenuto necessario intervenire al fine di assicurare la continuità nell'erogazione delle prestazioni sanitarie incluse nei livelli essenziali di assistenza. L'articolo 11, recante disposizioni in materia di personale e di nomine degli enti del Servizio sanitario nazionale, prevede che, a decorrere dal 2019, la spesa per il personale degli enti del Servizio sanitario nazionale delle Regioni non può superare il valore della spesa sostenuta nell'anno 2018. I predetti valori sono incrementati annualmente a livello regionale di un importo pari al 5 per cento dell'incremento del fondo sanitario regionale rispetto all'esercizio precedente. Si sopprime la norma che dispone il blocco automatico del turnover del personale del servizio sanitario regionale per le ipotesi di mancata adozione dei provvedimenti necessari per il ripianamento del disavanzo di gestione. La seconda parte dell'articolo riguarda la dirigenza sanitaria del Servizio sanitario nazionale e degli istituti zooprofilattici sperimentali. Si prevede, nell'ambito dell'elenco nazionale dei direttori generali, l'istituzione di un'apposita sezione dedicata ai soggetti idonei alla nomina di direttore generale presso gli istituti zooprofilattici sperimentali con l'elenco di una serie di requisiti richiesti. Si modifica la disciplina sui criteri di nomina dei direttori generali delle aziende sanitarie locali e ospedaliere e degli altri enti o aziende del servizio sanitario regionale. Si prevede, nelle more di una revisione a regime dei suddetti criteri, che per un periodo di tempo di diciotto mesi dall'entrata in vigore della legge di conversione del presente decreto la rosa dei candidati sia proposta dalla competente commissione secondo una graduatoria di merito. L'articolo 12 interviene in materia di formazione sanitaria di medici di medicina generale. In particolare, proroga al mese di luglio 2021 l'entrata in vigore del nuovo esame di abilitazione a medicina, al fine di consentire agli atenei una migliore organizzazione degli esami di Stato di abilitazione all'esercizio della professione di medico-chirurgo. Dispone che siano ammessi alle procedure concorsuali per l'accesso alla dirigenza del ruolo sanitario i medici in formazione specialistica, nonché i medici veterinari iscritti all'ultimo anno e, qualora abbia durata quinquennale, al penultimo anno del corso. L'assunzione a tempo indeterminato è comunque subordinata al conseguimento del titolo di specializzazione. Consente fino al 31 dicembre 2021 ai laureati in medicina e chirurgia abilitati all'esercizio professionale e già risultati idonei al concorso di ammissione al corso triennale di formazione specifica in medicina generale che hanno già maturato un'esperienza con incarichi convenzionali per almeno ventiquattro mesi anche non continuativi negli ultimi dieci anni di accedere, attraverso una graduatoria riservata, al corso di formazione specifica in medicina generale senza borsa. Dà la possibilità di prevedere, senza ulteriori nuovi oneri, un incremento del massimale degli assistiti a carico di ogni medico di medicina generale nell'ambito delle forme organizzative multiprofessionali. L'articolo 13 interviene in tema di carenza di medicinali e di quota premiale in sede di riparto del Fondo sanitario nazionale. Il capo III reca le disposizioni finanziarie transitorie e finali. L'articolo 15 reca le disposizioni finali e dispone che le disposizioni di cui al capo I si applicano per diciotto mesi dall'entrata in vigore del presente decreto-legge. L'articolo 15- bis specifica che le disposizioni si applicano alle Regioni a Statuto speciale e alle Province autonome, compatibilmente con i rispettivi Statuti e con le relative norme di attuazione. L'articolo 16 dispone l'entrata in vigore del presente decreto-legge. PRESIDENTE. La relatrice di minoranza, senatrice Boldrini, ha chiesto l'autorizzazione a svolgere la relazione orale. Non facendosi osservazioni la richiesta si intende accolta. Pertanto, ha facoltà di parlare la relatrice di minoranza.</seg>
            </u>
            <note type="president">Presidenza del vice presidente TAVERNA</note>
            <note type="time">17,08</note>
            <note type="speaker">BOLDRINI</note>
            <note type="role">relatrice di minoranza</note>
            <u ana="#regular" who="#BoldriniPaola" xml:id="ParlaMint-IT_2019-06-18-LEG18-Sed-122.u13">
               <seg xml:id="ParlaMint-IT_2019-06-18-LEG18-Sed-122.seg23">Signor Presidente, dalla relazione della collega, senatrice Castellone, abbiamo sentito parlare di un decreto-legge che si occupa di tutte le problematiche sanitarie presenti nella Regione Calabria per quanto riguarda la formazione e il reclutamento di personale.</seg>
               <seg xml:id="ParlaMint-IT_2019-06-18-LEG18-Sed-122.seg24">Fin qui sembra essere tutto a posto, certo, però noi dobbiamo porre la nostra attenzione su alcuni aspetti emersi sia alla Camera che al Senato, durante l'esame del decreto-legge.</seg>
               <seg xml:id="ParlaMint-IT_2019-06-18-LEG18-Sed-122.seg25">Innanzitutto noi, come minoranza, vogliamo porre l'attenzione sul fatto che abbiamo presentato una pregiudiziale di incostituzionalità perché si mettono insieme due tematiche non omogenee: la salute dei cittadini della Calabria, cui teniamo tantissimo e siamo d'accordo sul fatto che sia necessario intervenire in materia, ma anche il capo II che potrebbe essere addirittura un secondo decreto-legge. Quindi, attenzione a mettere insieme argomenti disomogenei. Questo è il nostro primo appunto.</seg>
               <seg xml:id="ParlaMint-IT_2019-06-18-LEG18-Sed-122.seg26">Poi, per quanto riguarda il cosiddetto decreto Calabria, c'è una sorta di provvisorietà, perché si prevede di mettere in ordine in diciotto mesi tutto ciò che non era stato rimesso insieme in tanti anni. Benissimo perché bisogna provarci, ma ci sembra che lo si stia facendo con un atteggiamento molto inquisitorio: il commissario ad acta, il commissario straordinario, la commissione di crisi, una pletora di persone che andrà ad esaminare i piani di rientro, perché stiamo parlando di un piano di rientro. Infatti, solo grazie agli emendamenti presentati in Commissione alla Camera dai nostri colleghi si è sentito parlare di un monitoraggio dei LEA, che sono la cosa più importante da tenere in considerazione quando si vanno a toccare, dal punto di vista economico, i servizi in questione. Questo aspetto non è mai stato tenuto in considerazione. Noi abbiamo presentato degli emendamenti che ovviamente, come ho detto anche in Commissione, sono stati tutti bocciati. Li ripresenteremo per discuterli anche in Aula, perché riteniamo che su certi punti e su certe tematiche sia necessario entrare nel merito delle questioni, cosa che, invece, non siamo riusciti a fare perché, lo ribadisco, gli emendamenti sono stati tutti bocciati. Poi non abbiamo sentito parlare di riorganizzazione oltre che di reclutamento del personale. Tutte le persone in servizio nelle aziende sanitarie e territoriali della Calabria si sono date molto da fare, quindi, su questo punto, sicuramente c'è il nostro appoggio nei loro confronti, ma è necessario aggiungere un fondo in più per dette persone. Noi stiamo tentando di trovare finanziamenti aggiuntivi per la contrattazione, anche se sappiamo che questa proposta sarà bocciata. Si creerà quindi un problema di riorganizzazione dei servizi, senza tener conto che da più parti si cerca di recuperare personale in quiescenza. Nel frattempo si pensa a quota 100, e quindi a far andare in pensione persone che abbiano trentotto anni di anzianità e che vogliono uscire dal mondo del lavoro. Ieri è stato pubblicato un articolo secondo il quale determinati servizi si svuoteranno. Inoltre, si recuperano anche i commissari in quiescenza e non riusciamo a capire perché. C'è una logica duplice che ci lascia attoniti. Non meno importante il fatto che si preveda la deroga di norme previste nella precedente legislatura, come, ad esempio, fare un elenco in cui andare ad individuare direttori generali e direttori sanitari, affinché la politica non debba intervenire in questo campo. È stata fatta la legge, sono stati presentati gli emendamenti; le norme e gli elenchi previsti ci sono. Ora sembra impossibile che da quegli elenchi non si possa individuare nessuno, per cui occorre derogare prevedendo rose di candidati diversificate per merito, senza peraltro stabilire criteri validi anche per tutte le altre Regioni. In questo provvedimento ci sono delle dicotomie importanti, secondo me, che davvero saltano all'occhio. Ovviamente noi, come minoranza, le abbiamo messe tutte in evidenza. Un altro tema di fondamentale importanza è quello della formazione medica. È vero che abbiamo una carenza importante di medici in questo periodo, e mi riferisco ai medici di medicina generale, come anche ai medici che si stanno per specializzare e non hanno un luogo di lavoro, ma è anche vero che non si può raffazzonare e pasticciare come è stato fatto in questo decreto-legge, intervenendo in maniera tanto impropria. Non siamo solo noi a pensarla così: sono intervenuti su questo fatto, con mozioni, quindi non solo verbalmente, la CRUI, il MIUR e ovviamente tutte le altre sigle sindacali. Questo perché sarebbe stato più utile avere un provvedimento ad hoc, come sempre noi abbiamo auspicato, per poter programmare e organizzare un tavolo di lavoro con la presenza anche del MEF. Ricordiamoci infatti che spesso e volentieri è il MEF che stabilisce le condizioni per poter attivare nuove borse di studio ed avere più fondi per poter assumere un numero maggiore di medici. Per non intervenire poi sul tema dell'incostituzionalità, questo sì, di assumere e far diventare dirigenti medici che ancora non hanno completato il corso di specializzazione; alla faccia di quelli che si sono già specializzati, che non hanno un posto di lavoro, coloro che invece stanno sognando ancora un corso di specializzazione possono ambire addirittura ad avere un lavoro a tempo indeterminato. È una diseguaglianza incredibile che poniamo all'attenzione. È un punto importante, come si diceva oggi in Commissione, soprattutto per quei medici che sono dovuti correre all'estero per poter avere un lavoro. Si tratta anche in questo caso di un aspetto incongruo; potevamo invece richiamare gli specialisti di cui abbiamo bisogno. Non si è fatto. Ciò vale non meno per i medici di medicina generale; abbiamo anche qui una forte carenza. Abbiamo presentato alcuni emendamenti affinché ci siano delle unità di programmazione per quanto riguarda la cosiddetta medicina di gruppo, con la presenza di varie figure specifiche. Si pensa invece di attribuire una responsabilità in più ad una persona che ancora non ha terminato il proprio corso di studi e non ha ancora acquisito la pratica necessaria nel rapporto tra il paziente e il medico, che è un aspetto importante. Ciò, anche dal punto di vista della legge sulla responsabilità professionale, è un altro punto interrogativo sul quale dobbiamo porre attenzione. Pertanto, anche in questo caso, pensiamo che ciò sia un po' azzardato. Ho sentito poi che il Ministro ha fatto un incontro con la CRUI e il CUN, nel quale si è detto che pare ci sia un accordo con il ministro Bussetti e una circolare. Tuttavia, una circolare non ha gli stessi effetti di una legge e quindi, a dir la verità, conoscendo anche l'ambito universitario della formazione, sono un po' preoccupata. Se infatti è già disomogenea la formazione, perché le università hanno la loro piena autonomia e nessuno gliela toglie, aggiungendo ulteriori difformità dal punto di vista dell'attuale assetto normativo, con il provvedimento al nostro esame andiamo a rivoluzionare tutto fino al 2021; in tal modo non si capirà poi più nulla. Quelli che prima stavano facendo un corso di formazione, si trovano ora di fronte una strada che non sanno più se è quella giusta. Ribadiamo pertanto che rispetto a quanto scritto nel provvedimento in esame si rilevano difformità, disomogeneità e diseguaglianze importanti. Per tali ragioni avevamo presentato degli emendamenti che potevano in qualche maniera correggere gli errori. Vediamo cosa ne dirà l'Assemblea e i colleghi che voteranno gli emendamenti. Mi spiace che il Governo sia rimasto silente e sordo a tutte le nostre indicazioni finalizzate a correggere gli errori.</seg>
               <kinesic type="applause">
                  <desc>Applausi dal Gruppo PD.</desc>
               </kinesic>
            </u>
            <note type="generalDiscussion">DISCUSSIONE GENERALE</note>
            <note type="role">PRESIDENTE</note>
            <u ana="#chair" who="#TavernaPaola" xml:id="ParlaMint-IT_2019-06-18-LEG18-Sed-122.u14">
               <seg xml:id="ParlaMint-IT_2019-06-18-LEG18-Sed-122.seg27">Dichiaro aperta la discussione generale.</seg>
               <seg xml:id="ParlaMint-IT_2019-06-18-LEG18-Sed-122.seg28">È iscritto a parlare il senatore Pisani Giuseppe. Ne ha facoltà.</seg>
            </u>
            <note type="speaker">PISANI Giuseppe (M5S)</note>
            <u ana="#regular" who="#PisaniGiuseppe" xml:id="ParlaMint-IT_2019-06-18-LEG18-Sed-122.u15">
               <seg xml:id="ParlaMint-IT_2019-06-18-LEG18-Sed-122.seg29">Signor Presidente, colleghe senatrici, colleghi senatori, signori rappresentanti del Governo, l'articolo 12 del decreto-legge oggi in discussione affronta, il grave problema della carenza di personale medico specialistico che sta mettendo in ginocchio la sanità ospedaliera del nostro Paese.</seg>
               <seg xml:id="ParlaMint-IT_2019-06-18-LEG18-Sed-122.seg30">La formazione di medici specialisti in numero non corrispondente ai reali fabbisogni del sistema sanitario riduce sia la quantità che la qualità delle prestazioni, pregiudica lo svolgimento di una regolare continuità assistenziale e compromette l'efficacia di un servizio essenziale che deve essere garantito universalmente ed efficientemente.</seg>
               <seg xml:id="ParlaMint-IT_2019-06-18-LEG18-Sed-122.seg31">L'attuale situazione emergenziale è stata causata da una politica miope, che non ha saputo programmare e guardare al futuro dei propri figli. In realtà, come riportato anche dalla Federazione nazionale degli ordini dei medici chirurghi e odontoiatri, oggi non vi è una reale carenza di laureati in medicina e chirurgia, bensì un numero insufficiente di laureati che possono acquisire il titolo di specializzazione.</seg>
               <seg xml:id="ParlaMint-IT_2019-06-18-LEG18-Sed-122.seg32">Si tratta del cosiddetto imbuto formativo che si crea per il limitato accesso ai percorsi di formazione e specializzazione, determinato dalla insufficiente programmazione di un numero di borse di studio per la specializzazione, nettamente inferiore al numero di specialisti necessario e richiesto dalle strutture sanitarie. Si calcola che attualmente siano circa 8.000 i medici che non hanno accesso alla formazione specialistica. Un gran numero di questi ultimi staziona in cerca di occupazione - si tratta del cosiddetto fenomeno dei camici grigi - e molti di essi emigrano in cerca di una destinazione migliore dove mettere in campo le conoscenze acquisite: dobbiamo, quindi, puntare sui giovani, sull'inserimento degli stessi nel mondo del lavoro, nonché su un percorso formativo adeguato alle attuali contingenze.</seg>
               <seg xml:id="ParlaMint-IT_2019-06-18-LEG18-Sed-122.seg33">Il dato è ancora più allarmante se si considera che, entro il 2025, cioè in sei anni, andranno in pensione dal Servizio sanitario nazionale ben 52.000 medici.</seg>
               <seg xml:id="ParlaMint-IT_2019-06-18-LEG18-Sed-122.seg34">In alcune Regioni si sono adottate soluzioni varie per sopperire alla carenza di specialisti, come il ricorso a medici già pensionati, oppure a medici militari, ovvero, in ultimo, a medici prestati da altre Regioni. In Regioni come la Campania e la Puglia, è stato stimato che ci sarà bisogno, nei prossimi anni, di non meno di 1.400 specialisti in medicina d'urgenza solo per sopperire alle uscite pensionistiche previste.</seg>
               <seg xml:id="ParlaMint-IT_2019-06-18-LEG18-Sed-122.seg35">Per questi motivi, come già accade in altri Paesi dell'Unione europea, il decreto-legge oggi in discussione prevede la possibilità di ammissione dei medici chirurghi e dei medici veterinari in formazione specialistica iscritti all'ultimo anno del relativo corso alle procedure concorsuali per l'accesso alla dirigenza del ruolo sanitario nella specifica disciplina bandita, i quali verranno inseriti, all'esito positivo delle medesime procedure, in una graduatoria separata. Coloro che saranno utilmente collocati in tale graduatoria potranno essere assunti a tempo determinato e parziale.</seg>
               <seg xml:id="ParlaMint-IT_2019-06-18-LEG18-Sed-122.seg36">Il relativo contratto di lavoro non potrà avere durata superiore alla durata residua del corso di formazione specialistica e potrà essere prorogato una sola volta e per non più di dodici mesi.</seg>
               <seg xml:id="ParlaMint-IT_2019-06-18-LEG18-Sed-122.seg37">I medici assunti saranno inquadrati con qualifica dirigenziale e trattamento economico proporzionato alla prestazione lavorativa e alle attività assistenziali, con applicazione del contratto collettivo nazionale corrispondente. Per la durata del contratto di lavoro, gli specializzandi svolgeranno la formazione a tempo parziale, le cui modalità saranno definite con specifici accordi tra Regioni e università.</seg>
               <seg xml:id="ParlaMint-IT_2019-06-18-LEG18-Sed-122.seg38">A decorrere dalla data di conseguimento del titolo di formazione, coloro che saranno assunti con le modalità appena menzionate verranno inquadrati a tempo indeterminato nell'ambito dei ruoli della dirigenza del Servizio sanitario nazionale. Si precisa che tale assunzione sarà subordinata all'accertamento delle seguenti condizioni: adeguata programmazione dei fabbisogni di personale; indisponibilità di risorse umane interne; assenza di valide graduatorie regionali; rifiuto dell'assunzione da parte dei soggetti collocati nelle graduatorie.</seg>
               <seg xml:id="ParlaMint-IT_2019-06-18-LEG18-Sed-122.seg39">Da una parte del mondo accademico sono state avanzate, nei confronti di questo disposto normativo, forti critiche, accettabili nel massimo rispetto, ma non condivisibili dal momento che non vengono sovvertiti i principi della formazione specialistica; anzi, tale modalità di formazione postlaurea consentirà agli specializzandi, su base volontaria, un percorso professionalizzante che risorse e disponibilità attuali delle cliniche universitarie non sempre riescono a garantire, anche per la mancata corrispondenza alle norme di accreditamento da parte di alcune strutture di specializzazione. Inoltre, i dubbi possono essere fugati dal fatto che non vi è disparità alcuna di trattamento tra specializzandi e specialisti, se si considera che le due qualifiche professionali verranno inserite in due distinte graduatorie e che quella degli specializzandi si attiverà solo dopo l'esaurimento della prima.</seg>
               <seg xml:id="ParlaMint-IT_2019-06-18-LEG18-Sed-122.seg40">Per i suddetti motivi riteniamo che tutto l'impianto normativo del decreto Calabria permetterà di dare una soluzione alle diverse problematiche concernenti il personale del Servizio sanitario nazionale, innovando la materia di accesso dei medici alla medicina generale e degli specializzandi ai ruoli dirigenziali, mediante misure, emergenti e contingenti, volte ad affrontare le gravi carenze, contemperando le esigenze di regolare ed efficace funzionamento del nostro sistema sanitario con quelle di formazione e di stabilizzazione del personale medico.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <note>PRESIDENTE. È iscritta a parlare la senatrice Stabile. Ne ha facoltà.</note>
            </u>
            <note type="speaker">STABILE (FI-BP)</note>
            <u ana="#regular" who="#StabileLaura" xml:id="ParlaMint-IT_2019-06-18-LEG18-Sed-122.u16">
               <seg xml:id="ParlaMint-IT_2019-06-18-LEG18-Sed-122.seg41">Signor Presidente, il decreto-legge Calabria è composto in sostanza da due parti.</seg>
               <seg xml:id="ParlaMint-IT_2019-06-18-LEG18-Sed-122.seg42">La prima si propone di affrontare l'emergenza sanitaria della Regione Calabria, anche se, a nostro avviso, fallisce del tutto l'obiettivo e non contiene misure idonee a restituire ai calabresi la sanità dignitosa che meritano: questo però verrà illustrato sicuramente più a fondo dai colleghi che seguiranno.</seg>
               <seg xml:id="ParlaMint-IT_2019-06-18-LEG18-Sed-122.seg43">Io vorrei invece richiamare l'attenzione sulla seconda parte del decreto-legge, quella contenente misure di carattere generale per affrontare i gravissimi disagi che in questo momento mettono in crisi il servizio sanitario pubblico, al punto da non garantire più quei valori di solidarietà e universalismo che gli sono propri.</seg>
               <seg xml:id="ParlaMint-IT_2019-06-18-LEG18-Sed-122.seg44">Questa seconda parte, per quanto in modo incompleto e forse anche scarsamente efficace, per alcuni aspetti va però nel senso giusto.</seg>
               <seg xml:id="ParlaMint-IT_2019-06-18-LEG18-Sed-122.seg45">Mi riferisco innanzitutto al fatto che rimuove il blocco delle assunzioni e quantomeno eleva il tetto di spesa per il personale della sanità, dando così una boccata di ossigeno alle situazioni di crisi che si trovano un po' in tutta Italia, soprattutto nel Meridione.</seg>
               <seg xml:id="ParlaMint-IT_2019-06-18-LEG18-Sed-122.seg46">In particolare, poi, affronta il grave problema della carenza di medici, a cominciare da quelli di medicina generale, peraltro con misure che andrebbero sicuramente riviste perché scarsamente meritocratiche nella formazione delle graduatorie. Viene affrontato altresì il problema della carenza di medici che lavorano nel Servizio sanitario nazionale, quindi la questione delle corsie vuote e dei concorsi che vanno deserti.</seg>
               <seg xml:id="ParlaMint-IT_2019-06-18-LEG18-Sed-122.seg47">Un intervento atto a far fronte a questa emergenza sarebbe quello di permettere agli specializzandi dell'ultimo anno di lavorare nel servizio sanitario pubblico. Questa misura è urgente e necessaria, perché altrimenti avremmo le corsie vuote.</seg>
               <seg xml:id="ParlaMint-IT_2019-06-18-LEG18-Sed-122.seg48">Vorrei togliere di mezzo alcuni dubbi e polemiche sorti in questo periodo al riguardo, intanto perché gli specializzandi verrebbero assunti solo una volta falliti tutti i tentativi di assumere gli specialisti. Poi, per quanto concerne la formazione dei medici e la qualità dell'assistenza, chi come me ha lavorato per decenni quale medico ospedaliero sa benissimo che il neospecialista, il neoassunto è quasi sempre «un semilavorato» che deve completare la propria formazione all'interno del Servizio sanitario nazionale, perché il sapere teorico dell'università, che prepara bene gli specializzandi in questo senso, deve essere integrato con il sapere pratico dell'ospedaliero. Quindi sicuramente, come già avviene per gli specialisti, anche gli specializzandi potrebbero lavorare ognuno in base alle competenze fino a quel momento acquisite.</seg>
               <seg xml:id="ParlaMint-IT_2019-06-18-LEG18-Sed-122.seg49">Anche la seconda parte del decreto-legge contiene però alcune importanti criticità che noi abbiamo tentato di correggere, almeno in parte, con le proposte emendative che in Commissione non sono state accolte. Mi auguro tuttavia che, di fronte a questi problemi, il Governo si impegni ad affrontare la situazione con successivi provvedimenti.</seg>
               <seg xml:id="ParlaMint-IT_2019-06-18-LEG18-Sed-122.seg50">È vero che il tetto di spesa per il personale viene elevato, però si prende a riferimento il 2018, anno cui molte Regioni sono arrivate a seguito di ripetuti tagli alla sanità. Quindi, si fa riferimento ad una situazione probabilmente già di carenza e insufficienza di personale e questo potrebbe vanificare in parte il provvedimento.</seg>
               <seg xml:id="ParlaMint-IT_2019-06-18-LEG18-Sed-122.seg51">Sui tetti di spesa c'è addirittura un paradosso per cui Regioni come la mia (Friuli-Venezia Giulia), che provvedono autonomamente al bilancio della sanità, non possono elevare il tetto di spesa. Quindi, paradossalmente, chi si trova a non gravare sul bilancio dello Stato per la sanità sarebbe costretto a mantenere l'attuale difficoltà per la posizione personale.</seg>
               <seg xml:id="ParlaMint-IT_2019-06-18-LEG18-Sed-122.seg52">Sulla carenza dei medici, i posti nelle scuole di specializzazione - il problema dell'imbuto formativo - sicuramente sono stati aumentati e ci si augura che aumentino ancora. Però, teniamo presente che non è sufficiente: non basta avere un numero adeguato di specialisti, ma bisogna che gli specialisti scelgano di lavorare nel servizio sanitario pubblico e che optino anche per le discipline caratterizzate da maggiore disagio e che più raramente i giovani medici scelgono, quali per esempio la medicina d'emergenza-urgenza (chi lavora in pronto soccorso).</seg>
               <seg xml:id="ParlaMint-IT_2019-06-18-LEG18-Sed-122.seg53">Un medico in prima assunzione riceve circa la metà dello stipendio dei colleghi dell'Europa occidentale e questo non incoraggia i giovani a lavorare nel servizio sanitario pubblico. I contratti sono fermi da anni ed è necessario rimuovere alcune norme che bloccano i fondi destinati agli stipendi dei medici, in modo da riuscire a rendere attrattivo il lavoro del servizio sanitario pubblico premiando il merito e compensando il disagio.</seg>
               <seg xml:id="ParlaMint-IT_2019-06-18-LEG18-Sed-122.seg54">Se non si riuscirà a fare anche tutto questo, questi provvedimenti non saranno utili e non ci dovremo meravigliare se i nostri giovani medici continueranno, come già stanno facendo, a scegliere di lavorare nella medicina privata oppure a migrare all'estero.</seg>
               <kinesic type="applause">
                  <desc>Applausi dal Gruppo FI-BP</desc>
               </kinesic>
               <note>PRESIDENTE. È iscritta a parlare la senatrice Abate. Ne ha facoltà.</note>
            </u>
            <note type="speaker">ABATE (M5S)</note>
            <u ana="#regular" who="#AbateRosaSilvana" xml:id="ParlaMint-IT_2019-06-18-LEG18-Sed-122.u17">
               <seg xml:id="ParlaMint-IT_2019-06-18-LEG18-Sed-122.seg55">Signor Presidente, onorevoli colleghi, l'obiettivo del decreto-legge recante misure emergenziali per il servizio sanitario della Regione Calabria e altre misure urgenti in materia sanitaria, che oggi andiamo a convertire in legge, è quello di ripristinare il rispetto dei livelli essenziali di assistenza in ambito sanitario, nonché di assicurare il raggiungimento degli obiettivi del piano di rientro dai disavanzi del servizio sanitario regionale secondo i relativi programmi operativi.</seg>
               <seg xml:id="ParlaMint-IT_2019-06-18-LEG18-Sed-122.seg56">Tutti gli interventi proposti si configurano come provvedimenti normativi straordinari, assunti per un periodo temporale limitato a diciotto mesi, con i quali si intende accompagnare la sanità calabrese verso situazioni amministrative normali - e lo sottolineo ancora: normali - perché in Calabria, in primis nel settore sanitario, manca la normalità. Oltre al pacchetto di misure che commissariano in toto la sanità calabrese, il decreto-legge prevede molte altre norme di interesse nazionale per la sanità, di cui gran parte interessa il personale, dalla spesa alla formazione. Ci sono poi norme per la nomina dei dirigenti di ASL e ospedali, prevedendo una inedita graduatoria di merito e altre misure sui farmaci. Prima ho parlato di normalità, ora di merito: concetti che al mondo d'oggi sanno sempre più di straordinario quando dovrebbero essere ovvi. Potrei continuare con dati e numeri ma voglio portare qui la voce e il pensiero di tanti calabresi. Finalmente con questo decreto-legge sentiamo parlare di Calabria, ma non per continuare a spolparla o renderla l'ultima Regione dell'Europa, così come da quarant'anni a questa parte hanno fatto uomini e politici di centrodestra e - ahimè - anche di centrosinistra che si sono succeduti al governo della Regione. Testimonianza emblematica di quello che dico è proprio lo stato attuale della sanità nella mia Regione, e tutto ciò per una serie di devianze ed atti indefinibili posti in essere da uomini e politici senza scrupoli che operano ormai da anni in Calabria. Qui io mi onoro di rappresentare la Calabria laboriosa ed onesta che alza la testa e dice basta. Rappresento la Calabria del cambiamento, del Governo del cambiamento, che ha finalmente portato la legalità nella sanità calabrese. Ritengo che questo decreto-legge sia una vera e propria rivoluzione, e dal primo momento in tanti lo hanno definito coraggioso. Il decreto-legge che stiamo per convertire dimostra che lo Stato c'è e deve esserci, e che non fa orecchie da mercante al grido disperato di tanti malati e delle loro famiglie. È uno Stato che si affianca alla Regione Calabria (e alle Regioni in genere) ed esercita una competenza concorrente per porre fine a un disastro senza precedenti, generato da Governi di centrodestra, prima, e di centrosinistra, dopo. In Calabria, quotidianamente si chiudono reparti negli ospedali e vi sono gravi ritardi nella costruzione di nuovi. Fra tutti, quello della Sibaritide, che dovrebbe portare un po' di sollievo all'area jonica-cosentina, spogliata di tutti i servizi sanitari che hanno costretto i calabresi a una immigrazione per scopi sanitari e per questioni di salute, mentre la sanità calabrese continua a salire agli onori della cronaca per gli scandali che la investono ed è diventata un bancomat per il malaffare e i corrotti. Chi ne ha risentito sono, naturalmente, i cittadini che si sono visti chiudere ospedali e strutture perché non ci sono medici, infermieri e soldi per gli acquisti delle più semplici forniture. Il decreto-legge al nostro esame ha dato fiducia e speranza a questa mia terra massacrata. Orgogliosamente appartengo a quel Governo del cambiamento che, con un atto che resterà nella storia, ha deciso di scendere in Calabria con tutto il Consiglio dei ministri e ha dimostrato con i fatti che la Calabria esiste e va tutelata. Ha dimostrato che finalmente lo Stato è presente anche in Calabria. Invito, allora, davvero tutte le forze politiche presenti in Senato a votare questo decreto-legge, che darà speranza a tanti che soffrono in Calabria per assenza di sanità. La nomina del commissario ad acta, il generale Saverio Cotticelli, nel dicembre 2018 è stato il primo passo voluto dal Governo del cambiamento per riportare normalità e tanta competenza in Calabria. Concludo, ringraziando il ministro Grillo e tutto il Governo del cambiamento a nome di tanti calabresi.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <note>PRESIDENTE. È iscritto a parlare il senatore Collina. Ne ha facoltà.</note>
            </u>
            <note type="speaker">COLLINA (PD)</note>
            <u ana="#regular" who="#CollinaStefano" xml:id="ParlaMint-IT_2019-06-18-LEG18-Sed-122.u18">
               <seg xml:id="ParlaMint-IT_2019-06-18-LEG18-Sed-122.seg57">Signor Presidente, credo che la discussione generale possa servire utilmente non solo per affrontare nel merito alcuni aspetti, ma anche per ragionare dei principi ispiratori dei provvedimenti che discutiamo in quest'Aula.</seg>
               <seg xml:id="ParlaMint-IT_2019-06-18-LEG18-Sed-122.seg58">Colleghi, spesso i decreti-legge che esaminiamo cercano di affrontare grandi problemi, complicati e urgenti nella necessità di essere affrontati e risolti. Dopodiché, vediamo con quale tipo di approccio vengono affrontati. Credo infatti che ci siano modi differenti che ci distinguono, che ci differenziano.</seg>
               <seg xml:id="ParlaMint-IT_2019-06-18-LEG18-Sed-122.seg59">Cosa distingue, per esempio, l'azione di un populista dall'azione di un riformista in presenza di un tema come questo? Non voglio fare un trattato, però dico che il populista interviene di imperio; deve mostrare determinazione e risolutezza istantanea: adesso basta con il passato; adesso via tutti, ci pensiamo noi! Questo è il decreto-legge del populista.</seg>
               <seg xml:id="ParlaMint-IT_2019-06-18-LEG18-Sed-122.seg60">Il riformista, invece, cerca di affrontare le emergenze agendo, cercando di agire immediatamente, ma con progettualità, individuando gli aspetti di sistema che vanno affrontati, che a monte devono essere affrontati per evitare che si generino delle storture a valle, laddove le correzioni prefigurano il modello futuro e nello stesso tempo si fa carico delle questioni negative che sono da riassorbire.</seg>
               <seg xml:id="ParlaMint-IT_2019-06-18-LEG18-Sed-122.seg61">Questa, molto in sintesi, è la differenza dell'approccio tra i riformisti e i populisti.</seg>
               <seg xml:id="ParlaMint-IT_2019-06-18-LEG18-Sed-122.seg62">È chiaro che questo è un decreto-legge populista, perché non c'è niente di progettuale rispetto al futuro. Quando è venuto il ministro Grillo in Commissione a riferire sul federalismo fiscale ha detto di aver incontrato i rappresentanti delle Regioni Lombardia, Veneto ed Emilia-Romagna e di non aver riscontrato problemi rispetto alla questione della sanità. Ministro Grillo, ti piace vincere facile. Affronta il problema della sanità italiana nella prospettiva del regionalismo differenziato partendo, invece, dai posti in cui ci sono gli squilibri e dicci un po' quale nuovo equilibrio, quale nuova dimensione possiamo trovare per dare omogeneità al Servizio sanitario nazionale nelle gestioni regionali.</seg>
               <seg xml:id="ParlaMint-IT_2019-06-18-LEG18-Sed-122.seg63">Posto che i problemi da gestire in Calabria riguardo la sanità sono grandi, questo provvedimento non ha né capo, né coda: non dà garanzie su nessun tipo di esito positivo. Infatti, mancando i requisiti che ricordavo prima, ossia la progettualità, la capacità di prefigurare un modello per il futuro, non offre garanzie su alcun tipo di esito positivo. Affronta le emergenze con scelte discutibili, soprattutto in mancanza di fondi che rappresentino strumenti credibili per fare interventi efficaci. Senza i fondi questa materia come si raddrizza? Ci sono, è vero, anche altri fatti accaduti nel frattempo. La collega Boldrini citava quota 100, ma questo è un altro intervento populista, in cui non c'è alcun tipo di progettualità, di cui non avete saputo neanche immaginare gli esiti, in cui l'impatto di determinati interventi lo scopriamo vivendo ed è drammatico.</seg>
               <seg xml:id="ParlaMint-IT_2019-06-18-LEG18-Sed-122.seg64">Poi c'è la seconda parte del decreto-legge, che anche in questo caso interviene affrontando un'emergenza senza alcun tipo di visione, di disegno che metta in quadro non solo gli aspetti relativi all'emergenza della Calabria, ma anche tutto quello che pure esiste in forma, in dimensione e in intensità diverse nel resto del territorio nazionale.</seg>
               <seg xml:id="ParlaMint-IT_2019-06-18-LEG18-Sed-122.seg65">Ci ho tenuto a utilizzare questo tempo in discussione generale perché spesso parliamo nel merito, ma sembra che in questa sede ci misuriamo su emendamenti che cercano di modificare la virgola o il periodo, aggiungere un «anche» anziché un «esclusivamente»; invece qui ci sono visioni diverse, a fronte di un approccio che, a mio avviso, sarebbe stato molto più positivo - e insisto perché ci sono molto legato - e molto più determinante e incisivo se la riforma costituzionale fosse passata, nella parte legata al Titolo V. Lì c'era la soluzione agli aspetti di sistema a monte; lì si ponevano le premesse costituzionali per poter agire a livello centrale rispetto ai dissesti che avvengono nelle Regioni, ad esempio riguardo la sanità.</seg>
               <seg xml:id="ParlaMint-IT_2019-06-18-LEG18-Sed-122.seg66">Tutto ciò non è successo. Il decreto-legge in esame è incostituzionale in varie parti, sia nel rapporto tra Stato e Regioni per quanto riguarda la prima parte, sia nella seconda parte, quando si interviene sulle regole generali che riguardano le nuove norme di reclutamento del personale medico. Questi sono gli aspetti che approfondiremo in sede di dichiarazione di voto sugli emendamenti.</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <note>PRESIDENTE. È iscritta a parlare la senatrice Granato. Ne ha facoltà.</note>
            </u>
            <note type="speaker">GRANATO (M5S)</note>
            <u ana="#regular" who="#GranatoBiancaLaura" xml:id="ParlaMint-IT_2019-06-18-LEG18-Sed-122.u19">
               <seg xml:id="ParlaMint-IT_2019-06-18-LEG18-Sed-122.seg67">Signor Presidente, parlo da cittadina calabrese, prima che da parlamentare. Per la prima volta nella storia tormentata della sanità regionale, lo Stato interviene direttamente a difesa del diritto alla cura, sancito dalla nostra Costituzione.</seg>
               <seg xml:id="ParlaMint-IT_2019-06-18-LEG18-Sed-122.seg68">La Calabria subisce piani di rientro dal 2009 ed è commissariata, senza soluzione di continuità, dal 2010 ad oggi. Da quando la materia sanitaria è entrata nel regime di concorrenza Stato-Regione, a seguito della riforma del Titolo V della Costituzione, la politica locale è entrata a gamba tesa nella sanità, declassando i cittadini calabresi al rango di sudditi di serie C, consentendo un punteggio sui livelli essenziali di assistenza (LEA) di appena 136, su un minimo di 160.</seg>
               <seg xml:id="ParlaMint-IT_2019-06-18-LEG18-Sed-122.seg69">Il regime commissariale, finché non si è insediato l'attuale Governo, non ha prodotto risultati, anche perché le nomine dei direttori generali delle aziende sanitarie provinciali (ASP) sono rimaste sempre saldamente nelle mani del Governatore di turno e con esse il reclutamento del personale. Così si sono mantenuti aperti serbatoi di voti clientelari, canalizzati verso i vari patroni della politica locale, che ovviamente se ne sono sempre serviti per mantenere in piedi lo status quo, mentre le migliori competenze in campo medico sono dovute migrare altrove. Non è raro che noi calabresi, quando andiamo a curarci nei grossi centri specializzati fuori Regione, ci imbattiamo nel compaesano specialista, fuggito da una Regione la cui classe politica è nemica giurata del merito, perché nel merito c'è la libertà dallo stato di bisogno ed è proprio lo stato di bisogno ad essere indispensabile a quella classe politica corrotta e incapace, per mantenersi saldamente avvinghiata al potere con lo strumento del favore. Ebbene sì, la politica regionale ha sempre fatto da padrona, nel vero senso della parola, sulla vita e sulla morte dei calabresi e sui soldi destinati alle loro cure, consentendo alla malavita organizzata di mettere le mani indisturbata sul flusso di beni e servizi legati alla sanità. Basti pensare al debito contratto dall'ASP di Reggio Calabria, ammontante almeno a 400 milioni di euro, con bilanci spariti per ben quattro anni di attività, doppie e triple fatture e strumenti obsoleti acquistati e lasciati nel cellophane nei magazzini degli ospedali. Mentre si realizzano ingessature di cartone e si muore in pronto soccorso, i dirigenti generali vengono confermati dal governatore di turno e sistematicamente premiati. Il governatore Oliverio, nonostante fosse addirittura soggetto a una restrizione di domicilio, a seguito di un'indagine della magistratura che lo aveva visto coinvolto per abuso d'ufficio, ha inteso fino all'ultimo avvalersi della sua prerogativa di nomina dei direttori generali, rifiutandosi di coordinarsi con il commissario Cotticelli, mandato dal Governo. Da qui la giusta reazione della ministra Grillo e la decisione di staccare finalmente la spina. In tutta fretta, dopo la nomina, i direttori generali di Oliverio si erano già apprestati al colpo di coda finale, in vista delle imminenti elezioni regionali, aprendo procedure concorsuali finalizzate al posizionamento di nuovi primari e di altro personale medico, infermieristico, paramedico e amministrativo, certi che, come al solito, nessuno avrebbe osato mettere loro i bastoni tra le ruote. La prassi della corruzione e del familismo amorale, ormai divenuta legge in Calabria, si accingeva a perfezionare per l'ennesima volta il suo iter, ma stavolta è arrivato l'alt del Governo del cambiamento: per la prima volta in quasi venti anni di autonomia regionale, un Governo ha dato una battuta di arresto decisiva a questo sistema consolidato, nell'incredulità di tutti questi personaggi, che già si facevano beffe di noi, facendo spallucce a chi li ammoniva, convinti che l'avrebbero fatta franca anche questa volta, come d'altronde era sempre avvenuto con tutti gli altri Governi. L'intervento del commissario Cotticelli, con cui è stato interdetto il reclutamento di figure apicali, ha suscitato reazioni di sbigottimento e di panico, del tipo: adesso chi glielo dice ad Oliverio? In quasi venti anni di autonomia regionale, la sanità in Calabria è stata azzerata. Allo svantaggio dovuto ai criteri di riparto del Fondo per la spesa sanitaria nazionale sfavorevoli, perché non tengono conto dei numerosi casi di comorbilità presenti nella Regione, che incidono sulla spesa sanitaria più dei casi di morbilità distinte, si è aggiunta questa gravissima mala gestio, che ha ridotto le prestazioni sanitarie pubbliche, ha consentito il proliferare di prassi come l' intramoenia, convenzioni con le strutture private con annessi contenziosi milionari e infine ha dato vita a una gigantesca migrazione sanitaria, per un ammontare di 320 milioni di euro all'anno, a decine di ospedali chiusi, a posti letto tagliati e ai ticket più alti d'Italia. Tuttavia chi non può migrare, in Calabria muore di malasanità; pertanto ben vengano i controlli sistematici e ricorrenti sulle attività dei direttori generali e dei commissari straordinari; ben venga la possibilità di sostituire tali figure in tempi rapidissimi ad opera del commissario straordinario, come prevede il decreto-legge; soprattutto ben venga il progetto del MoVimento 5 Stelle di sottrarre definitivamente alla politica le nomine dei direttori generali. Che questa che stiamo inaugurando possa essere veramente una stagione di rinnovamento per la nostra Regione e una opportunità di recupero del gap che ci tiene in un limbo dal quale abbiamo un disperato ed urgente bisogno di uscire.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <note>PRESIDENTE. È iscritta a parlare la senatrice Binetti. Ne ha facoltà.</note>
            </u>
            <note type="speaker">BINETTI (FI-BP)</note>
            <u ana="#regular" who="#BinettiPaola" xml:id="ParlaMint-IT_2019-06-18-LEG18-Sed-122.u20">
               <seg xml:id="ParlaMint-IT_2019-06-18-LEG18-Sed-122.seg70">Signor Presidente, rappresentanti del Governo, il decreto-legge in esame è una sorta di provvedimento bicefalo, in cui una parte non ha niente a che vedere con l'altra. Il primo passaggio, quello che riguarda la Regione Calabria, mette assolutamente a nudo come in Italia ci sia già un regionalismo differenziato. Non c'è bisogno di invocare i provvedimenti sulle autonomie di alcune Regioni per poter toccare con mano come la Calabria si trovi in una situazione di oggettiva, reale, concreta, misurabile discriminazione. Consentitemi di dire che lo stato di disagio e di sofferenza in cui versa la sanità in Calabria è veramente sorprendente per un romano: in una città come Roma in cui le università "La Sapienza", "Tor Vergata" e "Cattolica" sono governate da calabresi (e sto parlando di strutture di eccellenza nella loro complessità organizzativa e gestionale), ci si chiede perché nella Calabria stessa non debba essere possibile organizzare e gestire le cose correttamente, lasciando la sanità in mano ai calabresi; mi chiedo perché occorra spostarsi dalla Calabria per dare prova dell'eccellenza calabrese e non sia possibile invece esprimere lì la qualità, la competenza e la capacità sotto il profilo scientifico, organizzativo e gestionale. Faccio riferimento al fatto che due rettori e un preside delle università sopra citate sono medici. Evidentemente ci deve essere qualcosa, un disagio profondo che attraversa questa Regione e che non permette ai talenti di brillare lì dove sono, di mostrare davvero di che cosa sono capaci.</seg>
               <seg xml:id="ParlaMint-IT_2019-06-18-LEG18-Sed-122.seg71">Ma il decreto-legge oggi in discussione non aiuta i calabresi che restano in Calabria. Non li aiuta sotto il profilo della sanità e ne voglio dare una piccolissima conferma parlando di alcuni degli emendamenti che sono stati respinti e che in realtà avevano come unico obiettivo quello di tutelare la salute anche dei cittadini calabresi, mettendoli concretamente nelle condizioni di accedere ai livelli essenziali di assistenza, rendendo quindi operativo un loro diritto. Quello che accade è che i livelli essenziali di assistenza, i famosi LEA, sono un diritto di tutti i cittadini, anche dei calabresi, peccato però che in Calabria si tratti di diritti non esigibili: è come se un sottile maleficio impedisse alle persone di godere di ciò di cui hanno diritto.</seg>
               <seg xml:id="ParlaMint-IT_2019-06-18-LEG18-Sed-122.seg72">Tuttavia il decreto-legge in esame, così intensamente voluto, nasce da una volontà - lasciatemelo dire - perversa di controllo, di andare a cercare ciò che non funziona per sanzionarlo e poi spostarlo in termini di responsabilità dalla gestione ordinaria a quella straordinaria. Questo perché la cultura del sospetto, una sorta di giustizialismo, fa sì che tutta la sanità calabrese venga letta in chiave di corruzione (una corruzione dei processi, delle strutture, delle persone) e quindi non si creda veramente che c'è una volontà profonda di emergere e di restituire ai propri concittadini ciò a cui hanno diritto.</seg>
               <seg xml:id="ParlaMint-IT_2019-06-18-LEG18-Sed-122.seg73">Ma la seconda parte di questo decreto-legge non è meno grave. È stato già detto dai colleghi e denunciato da diversi di loro quello che io chiamo un vero e proprio scippo, o - se volete - una mano rampante in campo altrui. Sotto il nome di decreto Calabria ci sono tutta una serie di disposizioni (gli ultimi articoli) che caratterizzano una situazione di scippo gravissimo alla responsabilità delle università nei processi di formazione di quelle figure straordinarie rappresentate dai medici, che si tratti sia di medici specialisti in varie branche, sia di medici di medicina generale. Né gli uni, né gli altri sono trattati bene.</seg>
               <seg xml:id="ParlaMint-IT_2019-06-18-LEG18-Sed-122.seg74">Sapete qual è la peggiore offesa che si fa a queste persone? Un soggetto viene legittimamente riconosciuto come non competente, in quanto non ha completato il proprio iter di specializzazione, e gli viene data quella responsabilità che è stata invece negata ai colleghi che, soltanto un anno prima, si sono specializzati o hanno conseguito il titolo di medico di medicina generale. Noi abbiamo avuto un'emorragia, una migrazione di lusso. Sono andati all'estero, nelle più diverse università (Stati Uniti, Inghilterra, ma anche Paesi in via di sviluppo), giovani specialisti italiani brillantissimi, determinati, coraggiosi e con un forte senso anche dell'avventura e della capacità di assunzione del rischio. Se ne sono andati perché in Italia non trovavano lavoro. Nel nostro Paese veniva detto loro che, a causa del blocco del turnover, non potevano essere assunti e, se per caso trovavano lavoro, era al di sotto delle loro competenze. Un giovane specializzato già da qualche anno in chirurgia si trova a fare le cosiddette guardie, privato della possibilità di esprimere le proprie competenze a causa di ruoli e funzioni che, seppur necessari, certamente non richiedono quel livello di studio, sacrificio e competenza che egli ha. A queste persone abbiamo chiuso la porta in faccia. Alcune sono rimaste sottooccupate, mentre altre, forse più avventurose, sono andate all'estero. A queste persone si dice: non vi abbiamo voluto, ma non vi preoccupate, noi scherzavamo. Adesso ai più giovani diamo la possibilità di concorrere ed essere stabilizzati prima ancora che abbiano finito il loro percorso formativo. Saranno a carico del Sistema sanitario nazionale, ma nulla si dice di quelle borse di studio che avremo risparmiato. Infatti, se il giovane deve fare ancora diciotto mesi di specializzazione e sarà pagato dal Sistema sanitario nazionale, dove andranno a finire questi diciotto mesi di borsa di studio? Nemmeno si ha la fantasia creativa di inventare nuove borse per loro. Ci troveremo davanti a un grande tradimento per i pazienti. Il paziente oggi si chiederà: ma il medico che mi assiste ha terminato la sua specializzazione, o no? Fino a che punto è un medico credibile, a cui mi posso affidare? Avremo così contribuito a moltiplicare la cultura del sospetto. Concludo, signor Presidente, ringraziando il Governo, nelle persone dei rappresentanti presenti in Aula, per aver accolto un ordine del giorno - ripeto, lo avete accolto voi - che sostanzialmente dice: signori, vogliamo più borse di studio per gli specializzandi, vogliamo assumere prima gli specializzati e vogliamo in ogni caso costruire una cultura per cui, durante gli anni della formazione specialistica, gli studenti possano raggiungere davvero il massimo livello possibile. Vi ringrazio - ripeto - per averlo accolto. Adesso spero che se ne faccia qualcosa e non rimanga solo un pezzo di carta.</seg>
               <kinesic type="applause">
                  <desc>Applausi dal Gruppo FI-BP</desc>
               </kinesic>
               <note>PRESIDENTE. È iscritto a parlare il senatore Auddino. Ne ha facoltà.</note>
            </u>
            <note type="speaker">AUDDINO (M5S)</note>
            <u ana="#regular" who="#AuddinoGiuseppe" xml:id="ParlaMint-IT_2019-06-18-LEG18-Sed-122.u21">
               <seg xml:id="ParlaMint-IT_2019-06-18-LEG18-Sed-122.seg75">Signor Presidente, onorevoli colleghi, membri del Governo, il decreto-legge oggi all'esame di quest'Assemblea, in fase di conversione, è un provvedimento molto atteso, che reca delle misure emergenziali per il servizio sanitario della mia Regione, la mia amata Calabria.</seg>
               <seg xml:id="ParlaMint-IT_2019-06-18-LEG18-Sed-122.seg76">È noto a tutti come la sanità calabrese sia allo sbando. In più occasioni ho avuto modo di visitare gli ospedali a me vicini - quelli di Locri e Polistena - e mi sono reso conto personalmente di quanto la situazione nei due presidi sia drammatica. Oltre alla strumentazione obsoleta e spesso inadeguata, è riscontrabile una significativa carenza di organico (personale medico e infermieristico e OSS). Nei reparti si lavora in condizione di stress psicofisico altissimo. Medici, infermieri e operatori sociosanitari sono mortificati nella loro professionalità e costretti a turni massacranti. Inoltre, l'esiguo numero di personale non consente a questo di prestare le giuste cure ai pazienti. L'ospedale di Locri, peraltro famigerato in questo periodo, è anche interessato da gravi carenze infrastrutturali relative alla staticità della struttura, allo stato di manutenzione e al funzionamento degli ascensori. Pare che la regione Calabria, però, abbia messo a disposizione, per l'adeguamento di entrambi i presidi, ben 15 milioni di euro da più di dieci anni per l'uno e circa 10 milioni per l'altro. Tuttavia, i lavori di ristrutturazione e manutenzione strutturale non sono mai stati eseguiti. Mi chiedo, e vi chiedo, che fine abbiano fatto. Lo scopriremo, a breve. La sanità calabrese è caratterizzata da gravissime mancanze strumentali, strutturali e di personale medico sanitario. A fronte di tutto ciò, però, vi è stata una spesa scriteriata di centinaia di milioni di euro all'anno di soldi pubblici. Il disavanzo sanitario della Regione Calabria ammonta a ben 170 milioni di euro, mentre il punteggio LEA si attesta a 136, ben al di sotto della soglia di sufficienza, che è pari a 160. Abbiamo il disavanzo delle casse pubbliche più alto d'Italia. A fronte di cosa? A fronte di livelli essenziali di assistenza più bassi della Nazione! È evidente la grave inefficienza nell'utilizzo delle risorse economiche disponibili, che si ripercuote automaticamente sulla adeguatezza e sulla qualità dei servizi offerti ai cittadini calabresi, in palese violazione dell'articolo 32 della Costituzione. In spregio ai diritti fondamentali dell'ordinamento italiano, un'intera classe dirigente che, con diverse Giunte regionali, si è alternata negli ultimi decenni nel mio territorio, ha utilizzato la sanità come strumento di clientela. Anni di utilizzo politico-elettorale dell'organizzazione dei servizi e della gestione del personale hanno determinato una situazione insostenibile, che ora richiede questo intervento straordinario del nostro Governo. Il gravissimo disordine amministrativo e gestionale, con una sovrapposizione di interessi della criminalità organizzata, giustificano, senza ombra di dubbio, tale azione politica coraggiosa, ma assolutamente necessaria e urgente. In merito ai dubbi di costituzionalità avanzati, nei confronti del decreto in esame, da molti dell'opposizione, se è vero che la tutela della salute rientra, ai sensi dell'articolo 117 della Costituzione, nelle materie di legislazione concorrente, per cui la potestà legislativa (lo ricordo a chi lo sa meglio di me) spetta alla Regione, è vero anche che l'articolo 120 della stessa Costituzione legittima l'intervento sostitutivo del Governo in casi straordinari e molto gravi come la «tutela dei livelli essenziali delle prestazioni concernenti i diritti civili e sociali». Ed è palese quanto straordinaria ed estremamente grave sia attualmente la situazione della sanità calabrese. Il sistema sanitario regionale è stato sottoposto da tempo a un'azione di risanamento attraverso piani fallimentari di rientro e gestioni commissariali, con la nomina a commissario di Scopelliti nel 2010 e di Scura nel 2015. Ricordo a tutti, anche a me stesso, che Scopelliti, allora governatore della Calabria ed ex sindaco di Reggio Calabria, è stato condannato l'anno scorso a quattro anni e sette mesi per fatti riconducibili a quando era sindaco della città dello Stretto. Cosa potevamo aspettarci, dopo aver consegnato in queste mani la sanità della mia Regione? Dopodiché, si passa all'epoca Scura, nominato dal Governo Renzi, con una Regione ancora oggi in mano al Partito Democratico. E anche oggi il governatore Oliverio si permette di criticare queste azioni. L'opposizione, in quest'Aula, ha fatto finta troppo spesso di dimenticare di aver governato la mia Regione negli ultimi decenni. Quindi, il Consiglio dei ministri, tenutosi a Reggio Calabria il 18 aprile scorso, con il decreto-legge in esame, ha dimostrato ancora una volta che la Calabria, da troppo tempo dimenticata dagli Esecutivi che si sono succeduti negli anni addietro, è oggi ai primi posti nell'agenda di questo Governo! Finalmente, abbiamo un Governo in grado di valorizzare l'enorme potenziale che la mia amata e complicata Regione ha: potenziale, purtroppo, lasciato per troppi anni inespresso! L'attenzione riposta sulla sanità calabrese dall'inizio del nostro mandato sta dando i suoi frutti; ed è necessario continuare su questa strada, al fine di raggiungere i primi risultati necessari a migliorare la qualità della vita dei calabresi. A marzo, l'ASP di Reggio Calabria è stata sciolta per infiltrazioni mafiose. Le ragioni che hanno portato alla decisione di scioglimento ed al conseguente commissariamento sono molteplici: presenza di parenti di personaggi di spicco della malavita, pregiudicati con incarichi nella stessa azienda, mancanza di procedimenti regolari nell'affidamento di appalti e lavori, mancata approvazione dei bilanci a decorrere dal 2013, mancata tenuta di scritture contabili. Un elenco lungo e dettagliato di ipotesi di reato che rivela una situazione molto compromessa e che richiede questo intervento urgente del Governo. È notizia di dieci giorni fa la delibera dei commissari prefettizi con la quale essi hanno proposto di disporre la gestione straordinaria dell'ente. Gli approfondimenti fatti dai commissari hanno confermato la grave situazione di irregolarità e di squilibrio del bilancio aziendale: ritengono accertato un buco di 400 milioni di euro, che peraltro si aggiunge a pignoramenti mobiliari e presso terzi per altri 250 milioni circa, raggiungendo un totale di 650 milioni. Dal decreto-legge Calabria si dovrà partire con un percorso di risanamento della sanità calabrese. Sono convinto che si tratta di un provvedimento valido, necessario e urgente che crea, per la prima volta, i presupposti di un controllo efficace e costante da parte dello Stato della gestione manageriale, arginando l'imperante potere politico sulla sanità nella Regione. Il decreto Calabria contribuirà a mettere sui binari della legalità e della trasparenza il settore sanitario calabrese. Lo dico oggi a malincuore da calabrese, ma con grande interesse e grande fiducia in questo Governo. È evidente che con il MoVimento 5 Stelle al Governo non sono più ammesse le logiche che in passato hanno caratterizzato la gestione sanitaria della mia Regione. È ora di restituire ai cittadini calabresi il diritto ad avere cure adeguate e un servizio sanitario degno di questo nome. Signor Presidente, onorevoli colleghi, permettetemi di ricordare, a proposito di cambiamento (mi onoro di sostenere questo Governo del cambiamento), una frase che ho ritrovato nel cassetto della memoria poco fa. È una frase bellissima del cardinale Pappalardo di Palermo: chi crede che le cose vadano lasciate così come sono, perché crede che non possano essere cambiate, accetta di fatto che la politica sia scissa dall'etica o, peggio, fusa con il malaffare. Quindi, viva il cambiamento e andiamo avanti in questa opera di reale cambiamento della qualità della vita dei cittadini.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg77">. Congratulazioni). PRESIDENTE. È iscritto a parlare il senatore Zaffini. Ne ha facoltà.</seg>
            </u>
            <note type="speaker">ZAFFINI (FdI)</note>
            <u ana="#regular" who="#ZaffiniFrancesco" xml:id="ParlaMint-IT_2019-06-18-LEG18-Sed-122.u22">
               <seg xml:id="ParlaMint-IT_2019-06-18-LEG18-Sed-122.seg78">Signor Presidente, sarei tentato di parlare molto sottovoce o, addirittura, senza microfono per evitare di svegliare i colleghi che vedono in questo provvedimento la panacea per tutti i problemi della Calabria. Continuate a pensare che questo decreto-legge sia una soluzione e io vi lascio stare. Vi lascio assaporare questa effimera convinzione.</seg>
               <seg xml:id="ParlaMint-IT_2019-06-18-LEG18-Sed-122.seg79">Presidente, colleghi, il provvedimento si poteva titolare: Calabria Saudita. È come se si trattasse di un'altra Nazione. Voi ritenete che la Calabria non sia Italia; trattate la Calabria come Terzo mondo; commissariate il commissario del commissario. Aggiungete controlli ai controlli; inasprite questo clima di sospetto, che peraltro permane e permea tutta l'azione di questo Governo, pensando di risolvere non si capisce bene cosa a dieci anni dal primo commissariamento. Faccio notare che tutti i commissari non erano calabresi e, quindi, non si vede bene qual è la soluzione che prefigurate. I calabresi vengono derubati di oltre cinque anni di vita rispetto ai lombardi o ai veneti. Parliamo, dunque, di Calabria Saudita; ribattezziamo questo provvedimento.</seg>
               <seg xml:id="ParlaMint-IT_2019-06-18-LEG18-Sed-122.seg80">Signor Presidente, ad ogni modo, sorprendendomi e lasciando che ognuno viva le proprie illusioni e veda i propri film di fantascienza, viene da chiedersi come si possa portare in Aula un provvedimento del genere con queste tempistiche e con queste modalità: abbiamo trattato un provvedimento che meritava di essere approfondito - Dio solo sa quanto - con dei tempi più ridotti che se fosse stata posta la fiducia, con delle modalità assolutamente sbrigative e senza la possibilità di discutere degli emendamenti, come ci è stato comunicato già in Commissione. In buona sostanza, l'unica parte di questo provvedimento che potremmo definire buona sono gli ordini del giorno, cioè una sorta di contentino dato ad un dibattito inesistente su temi di una drammaticità e urgenza assolutamente uniche.</seg>
               <seg xml:id="ParlaMint-IT_2019-06-18-LEG18-Sed-122.seg81">Questo è un provvedimento, colleghi, che contiene quattro riforme importanti, oltre ai provvedimenti sulla Regione Calabria: una riforma della sanità e delle professioni mediche, una riforma dell'università, e - non so se vene siete accorti - una riforma dell'Aifa; da ultimo contiene anche una riformina della giustizia perché mette mano ad alcuni provvedimenti della Corte dei conti.</seg>
               <seg xml:id="ParlaMint-IT_2019-06-18-LEG18-Sed-122.seg82">A proposito delle professioni mediche, è stato detto ampiamente da chi mi ha preceduto che c'è un problema drammatico che viene da lontano, che indubbiamente non riguarda questo Governo, ma che oggi è veramente urgente. A tale proposito voi agite non sui motivi, non sulle cause, ma sugli effetti, cioè voi non agite, per esempio, aumentando i posti delle scuole di specializzazione, stanziando risorse. Se non volete mettere denaro, date modo a qualcuno di pagare le borse di studio delle scuole di specializzazione. Abbiamo appaltato la ricerca alle aziende farmaceutiche, alle multinazionali del farmaco, perché non potremmo appaltare 20 posti di scuola di specializzazione? Personalmente preferirei appaltare 20 posti di scuola di specializzazione piuttosto che la ricerca alle multinazionali del farmaco. Quindi, non ci sono posti aggiuntivi nelle scuole di specializzazione e avete, invece, adottato la scorciatoia - e lo spirito del provvedimento è questo: una riforma a tradimento delle professioni mediche - per la quale chi non è specializzato può fare finta di esserlo. Attenzione: anche questo non l'avete fatto con il provvedimento al nostro esame. Era stata già emanata, nel marzo 2019, una circolare del MIUR secondo la quale gli specializzandi potevano operare anche in corso di scuola di specializzazione, quindi - ripeto - questo provvedimento non fa assolutamente niente, neanche per lo scopo per il quale si prefigge di agire.</seg>
               <seg xml:id="ParlaMint-IT_2019-06-18-LEG18-Sed-122.seg83">Avete adottato una riforma dell'Aifa, affiancando due figure apicali al direttore generale e non si capisce bene con quale logica, con quale motivazione. Questa decisione emerge dal dibattito nell'altro ramo del Parlamento (loro, fortunati, hanno potuto almeno tentare di dibattere) e, attenzione, anche in questo caso c'è il mantra dell'invarianza di spesa e quindi come le paghiamo queste due figure apicali che commissariano il direttore generale? Peraltro noi potremmo anche condividere quest'ultima cosa. Una parola per tutte: triptorelina, non so se sapete cos'è. Non ve lo dico. Andate a guardare. Condivido, quindi, la necessità di commissariare e di cambiare il direttore generale dell'Aifa, ma fatelo con un provvedimento organico, non affiancandogli due figure - il direttore amministrativo e il direttore tecnico-scientifico - pagate con la soppressione di altre figure che stanno più in basso. Non avevo mai visto una cosa del genere. Io sono un senatore di campagna che cerca tutti i giorni di imparare qualcosa e di continuare a leggere per progredire, ma non avevo mai visto prevedere figure apicali previa soppressione di altre figure più basse che devono pagare con la loro morte il compenso delle figure apicali. Non so dove stia scritta una cosa del genere, ma andiamo avanti. Avete previsto una riforma dell'Aifa.</seg>
               <seg xml:id="ParlaMint-IT_2019-06-18-LEG18-Sed-122.seg84">Torno ora all'argomento relativo alle professioni mediche. Scusate se vado un po' a strappi ma del resto un provvedimento che va a strappi prevede interventi di questa natura. Per esempio, come è stato detto dalla collega Binetti, noi per anni, con il blocco del turnover abbiamo regalato, letteralmente regalato importanti livelli professionali ai nostri competitor esteri, cioè agli atri Paesi. In altri termini, i nostri specializzandi, per anni, a causa del blocco del turnover, sono dovuti andare all'estero.</seg>
               <seg xml:id="ParlaMint-IT_2019-06-18-LEG18-Sed-122.seg85">(ore 18,20) ( Segue ZAFFINI). Non solo i medici specializzandi, ma anche gli ostetrici e le ostetriche, e gli altri esercenti professioni mediche ed infermieristiche. Perdonatemi: nel provvedimento al nostro esame mettete mano alla materia, riprendiamo allora gli italiani che sono andati a professionalizzarsi all'estero, adottiamo un provvedimento che agevola e facilita il rientro degli italiani che stanno all'estero perché dopo anni di blocco del turnover questa gente è dovuta correre, per guadagnarsi il famoso pezzo di pane, presso altri Paesi, magari della Comunità europea. Tutto questo qui non c'è; è un provvedimento che agisce sulle professioni mediche e sulle facoltà di medicina, rendendo semplicemente legali le scorciatoie. È materia e sono atti che possono servire nell'immediato e nel breve periodo; è il cucchiaino di zucchero sciolto nell'acqua nel momento in cui hai un calo di pressione, ma non è la soluzione del problema. È vero che sono provvedimenti a diciotto mesi, ma comunque si tratta di un lasso di tempo ampiamente utile per adottare provvedimenti invece più organici, che entrano nella materia molto meglio di quanto non fa il provvedimento. Oserei dire che si tratta di un provvedimento leggiadro che, inconsapevolmente, anche a detta di alcuni colleghi calabresi, adotta misure che agiscono su temi drammaticamente gravi ed urgenti, con una inconsapevolezza e una leggerezza da fare veramente invidia, se non ci fosse da preoccuparsi per quelli che sono i cinque anni di deficit di vita che già gli abitanti della Calabria regalano agli altri italiani del Centro e del Nord d'Italia. Abbiamo depositato nei giorni scorsi insieme al Gruppo Fratelli d'Italia la proposta di istituzione di una commissione d'inchiesta sulle Regioni commissariate, tutte del Meridione d'Italia; credo che sia particolarmente urgente adottare il provvedimento al fine di indagare seriamente su ciò che accade in questa mezza Italia, davvero disgraziata.</seg>
               <kinesic type="applause">
                  <desc>Applausi dal Gruppo FdI</desc>
               </kinesic>
               <note>PRESIDENTE. È iscritto a parlare il senatore Mautone. Ne ha facoltà.</note>
            </u>
            <note type="president">Presidenza del vice presidente LA RUSSA</note>
            <note type="time">18,20</note>
            <note type="speaker">MAUTONE (M5S)</note>
            <u ana="#regular" who="#MautoneRaffaele" xml:id="ParlaMint-IT_2019-06-18-LEG18-Sed-122.u23">
               <seg xml:id="ParlaMint-IT_2019-06-18-LEG18-Sed-122.seg86">Signor Presidente, membri del Governo, onorevoli colleghi, l'insufficienza generalizzata della sanità calabrese, il gravissimo disordine amministrativo e gestionale, rappresentano le motivazioni dell'intervento straordinario che andiamo ad approvare e segnano un'inversione del percorso e una decisa discontinuità, sia delle regole che dei soggetti espressione della governance sanitaria in Calabria, al fine di traghettare la sanità regionale verso situazioni di normalità amministrativa. L'obiettivo del provvedimento è quello di far uscire il sistema sanitario calabrese dalla grave situazione di stallo, se non di peggioramento progressivo, che fin dal 2007 ha prodotto un abbassamento sempre maggiore degli indici di misurazione dei servizi erogati. A nulla è servito l'avvicendamento dei commissari straordinari fatti dai Governi precedenti; le connivenze politico mafiose, la gestione clientelare, l'incapacità gestionale hanno prodotto lo scempio che è sotto gli occhi di tutti. Il provvedimento legislativo mira, nelle difficoltà, a rimettere ordine nell'organizzazione sanitaria regionale per ridare ai cittadini calabresi una loro dignità e per far loro rialzare la testa. Io che sono cittadino campano e medico pediatra comprendo perfettamente il loro disagio e le loro enormi difficoltà nel trovare una risposta alla domanda di salute che spetta loro di diritto. Nella mia Campania viviamo tutt'oggi una situazione di commissariamento della sanità regionale, dove l'assenza di programmazione e le scelte, a mio avviso, spesso sbagliate del governatore commissario, hanno prodotto una chiusura forzata di diversi nosocomi, sottraendo posti letto e lasciando diverse aree della Regione scoperte per quanto attiene l'assistenza ospedaliera. Il miglioramento tanto sbandierato della qualità delle prestazioni erogate e dei conti in ordine è ancora un miraggio. Ne è dimostrazione il fatto che già ad inizio anno, e in diversi periodi successivi, le strutture accreditate che forniscono prestazioni diagnostiche strumentali hanno sospeso in maniera unilaterale le stesse, con un danno economico enorme per i cittadini e per i malati che non possono permettersi le spese esose necessarie per usufruire di tali esami diagnostici. Questo è il frutto ed il risultato di una cattiva programmazione. Per non citare, infine, l'assenza ormai completa di attenzione dei vertici regionali alla prevenzione e alla riabilitazione. Lo dimostrano, ad esempio, le lunghissime liste di attesa dei centri di riabilitazione neuropsicomotoria e sensoriale per i bambini con spettro autistico. Finalmente questo Governo del cambiamento va ad intervenire su una situazione critica ormai decennale per apportare dei cambiamenti radicali nella gestione e nella programmazione della sanità in Calabria. Questo sarà l'inizio di un percorso di trasparenza e legalità all'interno delle strutture sanitarie non solo calabresi, ma su tutto il territorio nazionale.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <note>PRESIDENTE. È iscritto a parlare il senatore Magorno. Ne ha facoltà.</note>
            </u>
            <note type="speaker">MAGORNO (PD)</note>
            <u ana="#regular" who="#MagornoErnesto" xml:id="ParlaMint-IT_2019-06-18-LEG18-Sed-122.u24">
               <seg xml:id="ParlaMint-IT_2019-06-18-LEG18-Sed-122.seg87">Signor Presidente, colleghi senatori, rappresentanti del Governo, mi appassiona poco, in verità, tutto questo dibattito tecnico sulla questione della costituzionalità di questo decreto. Parafrasando quello che diceva Corrado Alvaro e che spesso io ripeto quando parlo della mia terra e dei calabresi, la gente di Calabria vuole essere curata piuttosto che decretata; tra l'altro con un decreto-legge che è, appunto, un provvedimento tecnico che non prevede un centesimo di euro di investimento per una questione gravissima - ha ragione il collega Auddino - come quella della sanità nella nostra Regione, che conta 404 Comuni, quando sono poco meno di 8.000 i Comuni in tutto il nostro Paese. Immaginate che l'"urlo" per essere curati da parte dei calabresi è un urlo che arriva da lontano, che riecheggia dalla notte dei tempi. Una parte dell'emigrazione calabrese è dovuta anche al fatto che la gente in Calabria non poteva curarsi. Tra villaggi e contrade, immaginate che cos'era la nostra Regione - lo ricordo ai colleghi che sono più giovani di me - negli anni Cinquanta e Sessanta? Questo urlo forte, questa richiesta legittima di essere curati che veniva dalle popolazioni calabresi è rimasta perlopiù disattesa, perché le classi politiche che hanno governato questo nostro Paese non hanno saputo dare risposte efficaci. C'è stato un Ministro della sanità calabrese - mi piace ricordarlo, perché anche io provengo da quella storia - che tirò fuori i vaccini per gli ammalati di poliomelite dagli scantinati del Ministero della salute e che risolse in quel momento la questione. È stato Ministro della sanità negli anni Sessanta ed era la prima volta che un socialista ricopriva la carica di Ministro della salute ed ha investito sulla Calabria. Forse quello è stato l'unico investimento, sono nati ospedali in tutta la nostra Regione: hanno tentato con gli investimenti. Io non sono uno che crede nei commissariamenti, non ci credevo nella passata legislatura e non ci credo nemmeno adesso. Sono nemico dei commissariamenti in generale, al di là se riguardino la Calabria piuttosto che la Toscana o il Piemonte: mai i commissariamenti nel Mezzogiorno d'Italia hanno prodotto cose positive nella storia di questo Paese.</seg>
               <seg xml:id="ParlaMint-IT_2019-06-18-LEG18-Sed-122.seg88">Il punto vero, però, è che quella prima risposta è arrivata e ha bloccato un'emigrazione sanitaria che andava verso la Puglia (per la gente che abitava nell'area ionica), verso la Basilicata (per quella che abitava nell'area tirrenica calabrese) o anche l'emigrazione che dai borghi andava nelle piccole città calabresi (perché la Calabria, come sanno i miei colleghi, non ha grandi città), ma la classe politica che è venuta dopo - è vero quello che alcuni di voi hanno detto - non è stata però capace di trasformare quei presidi sanitari in presidi di eccellenza specializzati. Questo è il punto vero. I calabresi si devono trasferire ogni anno a migliaia e migliaia per andarsi a curare tumori o le malattie cardiovascolari fuori dalla nostra Regione, a Roma piuttosto che a Torino, Milano o Potenza: è una storia che è capitata ad ognuno di noi, a ciascuna delle famiglie calabresi.</seg>
               <seg xml:id="ParlaMint-IT_2019-06-18-LEG18-Sed-122.seg89">Questa discussione non appassiona, perché è una questione di potere; è una discussione che vuole arrivare a sostituire un pezzo di potere centrale, lo Stato e il Governo che voi qui rappresentate, al potere della Regione.</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg90">Questo è il punto vero, e questa discussione non appassiona i calabresi e la gente che deve essere curata.</seg>
               <seg xml:id="ParlaMint-IT_2019-06-18-LEG18-Sed-122.seg91">Ho ascoltato i discorsi che qui sono stati fatti, la vostra è una risposta di potere: si sottrae un potere gestito nella nostra Regione, un potere politico. Alcuni di voi dicevano che si vuole sottrarre alla politica la gestione delle nomine dei direttori generali: è un argomento che non mi appassiona, così come non mi appassionano gli ispettori e i contenziosi. Io vorrei discutere con un Governo al cui interno c'è un pezzo importante di politica del Mezzogiorno d'Italia e che ha avuto un grande consenso, anche su queste questioni, non sottraendo potere ma portando risorse su questo segmento importante della nostra Regione e nel Mezzogiorno d'Italia.</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg92">Se fosse questa la discussione, mi appassionerebbe sì.</seg>
               <seg xml:id="ParlaMint-IT_2019-06-18-LEG18-Sed-122.seg93">Questo decreto-legge io non lo posso votare, non solo da senatore del Partito Democratico, ma nemmeno come uomo del Mezzogiorno, che appartiene a questa sfortunata, bella ma amara Regione del Mezzogiorno d'Italia. E vi chiedo di fermarvi e di cominciare a concertare per poter vedere come dare a questa emergenza della sanità, straordinariamente importante e mortificante per questo popolo che soffre, la risposta che si deve dare e che il popolo calabrese deve avere. Fermatevi ed insieme apriamo il ragionamento sulla sanità. Fermatevi ed apriamo tutti i ragionamenti che volete rispetto alla Calabria e al Mezzogiorno. Voi avete un grande dovere; avete avuto un grande consenso e avete il dovere - ne hanno diritto i cittadini del Mezzogiorno - di dare a questa nostra terra le risposte che i calabresi meritano.</seg>
               <seg xml:id="ParlaMint-IT_2019-06-18-LEG18-Sed-122.seg94">Per queste ragioni, e per tante altre, non posso votare questo decreto-legge.</seg>
               <kinesic type="applause">
                  <desc>Applausi dal Gruppo PD. Congratulazioni</desc>
               </kinesic>
               <note>PRESIDENTE. È iscritto a parlare il senatore Mangialavori. Ne ha facoltà.</note>
            </u>
            <note type="speaker">MANGIALAVORI (FI-BP)</note>
            <u ana="#regular" who="#MangialavoriGiuseppeTommasoVincenzo" xml:id="ParlaMint-IT_2019-06-18-LEG18-Sed-122.u25">
               <seg xml:id="ParlaMint-IT_2019-06-18-LEG18-Sed-122.seg95">Signor Presidente, onorevoli colleghi, membri del Governo, dispiace appuntare anche in quest'Aula l'assenza del ministro Grillo: dopo essere stata assente e richiamata nell'Aula della Camera dei deputati, ci saremmo aspettati un minimo di attenzione verso quest'Assemblea, che invece è mancata.</seg>
               <seg xml:id="ParlaMint-IT_2019-06-18-LEG18-Sed-122.seg96">Come il collega di Fratelli d'Italia, da calabrese resto allibito dai discorsi fatti dai colleghi calabresi, perché dimostrano - oltre che di appartenere ai 5 Stelle - di vivere su un mondo parallelo, che invito loro ad abbandonare per tornare nel mondo reale. Da calabrese onestamente sono sconcertato. Avevo accolto di buon occhio l'avvento del decreto-legge Calabria, perché da calabrese mi auguravo che ci fosse un'azione incisiva - come deve essere un decreto-legge - volta a risolvere tutte le criticità, che certamente hanno portato tutti i Governi precedenti sia di destra che di sinistra. Eppure, da un Esecutivo che si definisce «Governo del cambiamento», «Governo dell'onestà» ci sarebbe aspettati un provvedimento che andasse a risolvere tutti i disagi che i calabresi giornalmente devono affrontare. Al contrario, è bastato poco per rendersi conto che tutto quanto ci si aspettava in un decreto-legge di questo tipo non era assolutamente presente.</seg>
               <seg xml:id="ParlaMint-IT_2019-06-18-LEG18-Sed-122.seg97">Dirò di più. È stata fatta un'operazione scientifica di occupazione del potere non più da parte della Regione ma da parte del Governo. Quindi, parla bene il collega Magorno quando dice che nulla è cambiato; è semplicemente cambiato il datore di lavoro: dalla Regione lo avete fatto arrivare al Governo perché adesso il Governo è rappresentato da voi. Viene il dubbio che l'operazione derivi semplicemente dal fatto che, impossibilitati a gestire la Calabria dalla Regione e vogliosi di poterla gestire, avete varato un decreto-legge che basa il proprio asset semplicemente sulla possibilità per voi di gestire la Calabria da Roma. Ci sono varie questioni che non vanno bene. Molte le affronterò domani, quando andremo a esaminare i tanti emendamenti che sbugiarderanno i due colleghi, Granato e Auddino, che, nei loro interventi di qualche minuto fa, hanno detto che con il Governo del cambiamento mai più la politica metterà le mani sulla sanità. Domani vi dimostreremo quanto siete bugiardi; questo decreto-legge dimostrerà all'Italia e ai calabresi quanto siete falsi, quanto li avete presi in giro.</seg>
               <kinesic type="applause">
                  <desc>Applausi dal Gruppo FI-BP</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg98">Andiamo avanti. Il ministro Grillo l'altro giorno è stata fautrice di una sceneggiata: dopo i richiami dei colleghi alla sua presenza in Aula, è arrivata e ha fatto una sceneggiata; se l'è presa con tutti i partiti che nel corso degli anni hanno distrutto la sanità in Calabria dicendo che questo modo di agire non deve più appartenere alla politica. In effetti, il Ministro aveva ragione; ha ragione, come darle torto? Tuttavia, al di là di quella frase, subito dopo bisogna darle torto perché tutto quanto lei dice non andare bene lo sta attuando con il decreto-legge all'esame. In più, avete dimostrato quanto poco interesse ci sia da parte del Governo per la sanità perché, se non fosse stato per i colleghi di Forza Italia e delle altre forze di opposizione alla Camera, avreste impedito alla Regione Calabria di poter assumere personale in un momento di estrema gravità. Quindi, grazie ai colleghi della Camera che sono riusciti a ottenere quantomeno questo minimo vantaggio per la Regione.</seg>
               <seg xml:id="ParlaMint-IT_2019-06-18-LEG18-Sed-122.seg99">Ma il mio appello deve essere rivolto per forza anche agli amici della Lega. Cari amici, è vero, questo è un provvedimento dei 5 Stelle, quindi la primogenitura è loro, ma non consentitegli di portare avanti e approvare questo scempio, perché sarete complici anche voi di questo disastro e di tutti i disastri che i colleghi del MoVimento 5 Stelle stanno portando avanti.</seg>
               <seg xml:id="ParlaMint-IT_2019-06-18-LEG18-Sed-122.seg100">Il ministro Grillo ha detto che ama i calabresi. Ebbene, se questo è il modo con il quale il Ministro dimostra l'amore verso la mia terra, che rivolga il suo amore verso altre Regioni perché di questo tipo di amore non abbiamo assolutamente bisogno, né dobbiamo dire grazie a lei per un decreto-legge che nulla ha a che fare con i disagi della sanità calabrese! Dobbiamo dire grazie soltanto alle centinaia di persone, medici, infermieri, ausiliari, che ogni giorno si sacrificano e corrono dei rischi pur di dare servizi alla sanità: sono i medici i veri eroi della Calabria, non il ministro Grillo! I medici calabresi dovrebbero, a mio avviso, essere insigniti di una medaglia al valore civile per tutto quello che ogni giorno fanno per noi cittadini.</seg>
               <kinesic type="applause">
                  <desc>Applausi dal Gruppo FI-BP</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg101">Passando ad esaminare il provvedimento nel dettaglio, i colleghi, soprattutto calabresi, hanno giustamente fatto un elenco di tutto ciò che in Calabria non funziona. Potrei fare anch'io questo elenco; cosa non riesco a fare, invece? Non riesco a elencare una sola norma inserita in questo decreto-legge che possa risolvere il problema dei LEA, il problema della mancanza ormai cronica del personale, il problema del debito sanitario, il problema dell'emigrazione sanitaria: non c'è una sola norma che affronti questi problemi, non ce n'è una.</seg>
               <seg xml:id="ParlaMint-IT_2019-06-18-LEG18-Sed-122.seg102">Lei sa, ministro Grillo - voi, colleghi, per l'intervento che avete fatto sicuramente non lo sapete - cos'è un referto di anatomia patologica? Ve lo spiego: un referto di anatomia patologica è il referto che un paziente aspetta dopo un intervento o dopo un esame in cui si preleva del materiale e serve per dare una risposta, cioè per far sapere a quel paziente se ha o no una patologia (spesso una patologia neoplastica). Dite al ministro Grillo che c'è una zona della Calabria, la zona centrale dell'ASL di Catanzaro, che consegna i referti istologici ai pazienti dopo tre mesi; quindi un paziente, per sapere se ha o no un tumore, deve aspettare tre mesi. È di questo si sarebbe dovuto occupare il ministro Grillo, non di nominare il direttore generale che piace a lei o alla deputata sua amica! E domani vi dimostrerò perché.</seg>
               <kinesic type="applause">
                  <desc>Applausi dal Gruppo FI-BP. Commenti dal Gruppo M5S</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg103">PRESIDENTE. Dimostriamolo con tranquillità.</seg>
               <seg xml:id="ParlaMint-IT_2019-06-18-LEG18-Sed-122.seg104">Si sarebbe dovuto occupare dei problemi della radioterapia. In Calabria, caro ministro Grillo, esistono solo quattro strumenti che possono eseguire la radioterapia ai pazienti oncologici. Sa cosa vuol dire? Vuol dire che un paziente oncologico può effettuare un trattamento di radioterapia (che per protocollo deve essere effettuato entro due mesi dall'intervento chirurgico, altrimenti è vano) solo dopo sei mesi. Di questo si sarebbe dovuto occupare il ministro Grillo. Si sarebbe dovuto occupare di non far chiudere i reparti di ortopedia per mancanza di personale medico. È notizia di oggi: sala parto, sicurezza non garantita; l'allarme lanciato dai direttori dei punti nascita della Calabria. Di questo si sarebbe dovuto occupare il ministro Grillo, non dei direttori generali. Da qui il rammarico mio e di tantissimi calabresi, che si aspettavano da questo Governo un aiuto alla Calabria. Invece aiuti alla Calabria non ne avete dati; avete dato soltanto aiuti a una deputata della mia Provincia, per consentirle di nominare come direttore generale un suo collaboratore, che lei stessa ha definito non retribuito. ROMAGNOLI (M5S). Sono quarant'anni che non vediamo un'azione. È vergognoso che si parli così dei malati oncologici, Presidente. PRESIDENTE. Grazie, stiamo per concludere l'intervento, senza disturbi. MANGIALAVORI (FI-BP). Di questo stiamo parlando nel decreto-legge Calabria.</seg>
               <kinesic type="applause">
                  <desc>Applausi dal Gruppo FI-BP</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg105">PRESIDENTE. Credo che nessuno possa interloquire finché tutto avviene nel rispetto della normalità degli interventi.</seg>
               <seg xml:id="ParlaMint-IT_2019-06-18-LEG18-Sed-122.seg106">È iscritto a parlare il senatore Endrizzi. Ne ha facoltà.</seg>
            </u>
            <note type="speaker">ENDRIZZI (M5S)</note>
            <u ana="#regular" who="#EndrizziGiovanni" xml:id="ParlaMint-IT_2019-06-18-LEG18-Sed-122.u26">
               <seg xml:id="ParlaMint-IT_2019-06-18-LEG18-Sed-122.seg107">Signor Presidente, ciò che può fare il Comune non deve farlo la Regione; ciò che può fare la Regione, non deve farlo lo Stato: questo è il principio del decentramento. È un principio di garanzia per i cittadini, perché garantisce di avere un'amministrazione più vicina ai problemi del territorio, ai suoi bisogni, con scelte più direttamente verificabili dai cittadini che lì vivono.</seg>
               <seg xml:id="ParlaMint-IT_2019-06-18-LEG18-Sed-122.seg108">Ma per lo stesso principio, dove la Regione non fa o dove fa male, può e deve intervenire lo Stato. Quando un'azienda sanitaria provinciale come quella di Reggio Calabria presenta un buco di bilancio di 400 milioni di euro, più altri 250 milioni di euro tra decreti ingiuntivi e pignoramenti, non c'è solo un fallimento finanziario, ma viene compromesso il diritto alla salute, alla sicurezza, anche il diritto alla vita nei casi estremi. Una crisi di questa proporzione mina la coesione sociale e distrugge la percezione della presenza dello Stato in una Regione che ha già dato troppo in termini di sofferenza.</seg>
               <seg xml:id="ParlaMint-IT_2019-06-18-LEG18-Sed-122.seg109">Lo Stato deve intervenire, perché in questo sfacelo le organizzazioni mafiose sono penetrate anche nella sanità. L'attuale Consiglio dei ministri, sulla base della relazione prefettizia, ha sciolto l'Azienda sanitaria provinciale (ASP) di Reggio Calabria per infiltrazioni della 'ndrangheta e numerosi altri fascicoli sono nelle mani dei procuratori di Reggio Calabria, Palmi e Locri. Se la Regione non sa gestire la sanità, se non sa trattenere gli interessi partitocratici e anche i propri interessi clientelari, né le trame mafiose, se causa dissesto, sprechi, corruzione e malasanità, il commissario ad acta non può essere il Presidente della Regione. Invece abbiamo visto questo, in Campania e in Calabria, fino al 28 novembre scorso, quando l'emendamento del MoVimento 5 Stelle ha cancellato questa assurdità. Ora ne cancelliamo un'altra: in Commissione, il collega senatore Siclari ha sostenuto che il commissariamento non funziona, perché non c'è collaborazione tra il Presidente della Regione e il commissario. Stiamo scherzando? A questo punto lo chiedo a lei, signor Presidente, ma anche a tutti i cittadini: se la partitocrazia locale ha causato il disastro e se ancora oggi si mette di traverso, sabotando la soluzione, la soluzione può mai essere quella di rimettere tutto in mano ai soliti noti? Il decreto-legge in esame interviene proprio dove la partitocrazia locale ha fallito. In primo luogo, esso prevede che il commissario ad acta per la Regione Calabria verifichi ogni sei mesi l'attività dei direttori generali delle ASP - i quali, ricordiamolo, sono nominati dalla politica regionale - e che, qualora non abbiano adottato azioni coerenti oppure se risultino responsabili di inerzia, questi vengono rimossi. Al loro posto verranno nominati commissari straordinari, scelti - udite udite! - tra persone di comprovata competenza ed esperienza di organizzazione sanitaria e gestione aziendale (una cosa mai avvenuta prima), che dovranno elaborare un piano aziendale, supportati da una unità di crisi che effettuerà visite ispettive utili proprio ad elaborare quel piano.</seg>
               <kinesic type="applause">
                  <desc>Applausi della senatrice Abate</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg110">Se questi commissari straordinari lavoreranno bene, riceveranno un compenso aggiuntivo, ma se le verifiche daranno esito negativo, saranno rimossi.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg111">Questo chiedono i cittadini, ovvero che chi ha potere sulle loro vite abbia una responsabilità: chi sbaglia paga e lo Stato deve essere garante verso tutti i cittadini. In secondo luogo, si affronta la gestione degli appalti e vengono sgombrate le ragnatele di interessi e malaffare. Sopra le soglie comunitarie, gli acquisti e gli approvvigionamenti di beni e servizi dovranno avvenire attraverso le procedure centralizzate della Consip o avvalendosi di strutture di altre Regioni. Anche sotto queste soglie, però, il commissario ad acta stipulerà una convenzione con l'Autorità anticorruzione. « Reset »: questa è la parola chiave. Un reset è quello che si aspettano i cittadini e a chi teme che questo riordino miri solo agli aspetti di rientro finanziario ricordo che il decreto-legge prevede una serie di misure per una più attenta e costante verifica del rispetto del livello delle prestazioni erogate, perché questo intervento, prima e più che a tutelare le finanze pubbliche, punta a risolvere la drammatica situazione della sanità calabra e a ripristinare il diritto alle cure. Qualche detrattore vede nel decreto-legge in esame una contraddizione con il percorso delle autonomie regionali. Penso invece che il principio del monitoraggio delle responsabilità e il regime sanzionatorio introdotto siano la migliore garanzia: proprio in presenza di uno Stato vigile e attento, che interviene tempestivamente e anche a livello preventivo contro la cattiva gestione, il regionalismo differenziato può non essere un azzardo. Parlavo di prevenzione perché, cari colleghi, dopo lustri e consiliature di degrado e decomposizione del sistema sanitario calabrese, nel decreto-legge in esame viene disposta un'anticipazione sul disegno di legge riguardante le nomine di dirigenza sanitaria, che per la prima volta in Italia verranno sottratte agli interessi estranei della partitocrazia e finalmente basate sul merito. È una rivoluzione: l'Italia che diventa normale. Spiace che alcuni siano schermati dietro il timore di incostituzionalità nell'emendamento votato alla Camera: hanno perso l'occasione di dimostrare coraggio. Lo stesso che abbiamo avuto nella soppressione dei vitalizi: anche in quel caso ci dicevano che era impossibile. Cambiamento significa fare qualcosa che altri ritenevano impossibile: avremo, dunque, dirigenti sanitari scelti da un apposito elenco, con competenze chiare e documentate, individuati da commissioni imparziali, dove sia abbattuto il rischio di manipolazioni ed accordi, come quelli che abbiamo visto emergere dalle intercettazioni che coinvolgono l'ex ministro Lotti, addirittura nel cuore dell'amministrazione della giustizia, per condizionare una nomina che riguardava le sue personali vicende giudiziarie. Questo ha colpito drammaticamente l'opinione pubblica, ha mostrato nudi i sistemi di potere che hanno governato fino a oggi. È un qualcosa che offende e mortifica moralmente, ma quando si parla di sanità fa letteralmente morire. Comincia invece a prendere forma l'Italia che può essere. Davvero, signor Presidente, l'Italia può.</seg>
               <kinesic type="applause">
                  <desc>Applausi dal Gruppo M5S.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#LaRussaIgnazio" xml:id="ParlaMint-IT_2019-06-18-LEG18-Sed-122.u27">
               <seg xml:id="ParlaMint-IT_2019-06-18-LEG18-Sed-122.seg112">Dichiaro chiusa la discussione generale.</seg>
               <seg xml:id="ParlaMint-IT_2019-06-18-LEG18-Sed-122.seg113">Rinvio il seguito della discussione del disegno di legge in titolo ad altra seduta.</seg>
            </u>
         </div>
         <div type="debateSection">
            <head>Sui lavori del Senato</head>
            <note type="role">PRESIDENTE</note>
            <u ana="#chair" who="#LaRussaIgnazio" xml:id="ParlaMint-IT_2019-06-18-LEG18-Sed-122.u28">
               <seg xml:id="ParlaMint-IT_2019-06-18-LEG18-Sed-122.seg114">Comunico che, previ accordi con il Governo e con la Camera dei deputati, le comunicazioni del Presidente del Consiglio in vista del Consiglio europeo del 20 e 21 giugno avranno luogo domani a partire dalle ore 16,30.</seg>
            </u>
         </div>
         <div type="debateSection">
            <head>Interventi su argomenti non iscritti all'ordine del giorno</head>
            <note type="speaker">VONO (M5S)</note>
            <u ana="#regular" who="#VonoGelsomina" xml:id="ParlaMint-IT_2019-06-18-LEG18-Sed-122.u29">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg115">Signor Presidente, ieri il Consiglio regionale calabrese, dopo anni di silenzio sulla necessità di intervenire per la realizzazione delle infrastrutture viarie, ha sentito la necessità di polemizzare sui lavori del terzo megalotto della strada statale n. 106 Sibari-Roseto-Capo Spulico, con l'unica intenzione di continuare in una futile campagna denigratoria nei confronti del Governo. Colleghi, il Consiglio regionale calabrese, tutto, per pura ipocrisia, assenza di lungimiranza politica e mancanza totale di rispetto per i calabresi e per gli italiani che hanno diritto di usufruire sempre e non solo in vista di prossime consultazioni elettorali di infrastrutture percorribili in sicurezza per uno sviluppo vantaggioso del territorio, invece di considerare l'interesse di questo Governo per la realizzazione di quest'unica grande opera per il Sud Italia (un obiettivo raggiunto), pensa a denigrare il costante impegno del ministro Toninelli, che già con nota del luglio 2018, anche in seguito al mio personale interessamento e consegna di documentazione proprio su questa infrastruttura, affermava che si sta operando allo scopo di arrivare alle soluzioni migliori, senza consentire che ciò comporti alcun ritardo nell' iter dei lavori sull'importante arteria stradale. Per onestà intellettuale, il Presidente della regione Calabria avrebbe dovuto informare che l'impresa che possiede il 60 per cento delle partecipazioni del general contractor del megalotto è in crisi ed è prevista per il mese di luglio la decisione del tribunale di Roma in merito all'eventuale rilevazione da parte dell'altra impresa, detentrice del rimanente 40 per cento, dei lavori appaltati. Tuttavia oggi, grazie all'approvazione del decreto-legge sblocca cantieri, è possibile intervenire per gli interventi infrastrutturali prioritari e quindi in questo caso con la nomina di una figura ad acta con il potere di assumere ogni determinazione utile per il celere avvio dei lavori. Non si tratta quindi di una misura punitiva per umiliare la Calabria e il Sud e ritardare i lavori, come si vuole strumentalmente far credere, ma una misura necessaria per consentire la realizzazione di un'opera prioritaria per la viabilità stradale del Meridione. Dico allora alle forze politiche di ostruzione e agli esponenti politici della Regione Calabria, che sembrano affannarsi con mezzucci che riducono la nobile arte della politica a livello di baratto primitivo tra promesse vane e mance di voti, di pensare a elevare il livello della loro azione politica, affinché valga a riscattare i territori martoriati, ma dignitosi malgrado tutto e malgrado loro. Ai cittadini calabresi rivolgo l'invito a credere alla politica, la forma più alta di carità.</seg>
               <kinesic type="applause">
                  <desc>Il microfono si disattiva automaticamente. Applausi dal Gruppo M5S</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg116">PRESIDENTE. La ringrazio, senatrice Vono, il suo intervento è stato piuttosto chiaro. Siamo abbastanza rigorosi sul rispetto dei tempi concessi per lo svolgimento degli interventi di fine seduta.</seg>
            </u>
            <note type="speaker">GRANATO (M5S)</note>
            <u ana="#regular" who="#GranatoBiancaLaura" xml:id="ParlaMint-IT_2019-06-18-LEG18-Sed-122.u30">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg117">Signor Presidente, onorevoli colleghi, in questi giorni sta circolando in rete un gioco macabro. In una stanza ci sono uno studente e un professore: l'utente può scegliere uno strumento di tortura e far partire un video in cui l'alunno picchia l'insegnante. Le opzioni disponibili sono dieci. Il ragazzo può infierire violentemente sull'insegnante con una sedia, accoltellarlo, scaraventarlo da una finestra, tagliargli la giugulare, strangolarlo, avvelenarlo o dargli fuoco. Nel sito che pubblicizza il gioco, che si chiama «Don't whack your teacher», la presentazione è emblematica, sostenendo che questo macabro gioco on line consente di sfogare una forte rabbia contro una figura di autorità poco simpatica. Non possiamo pensare di attribuire scarsa importanza a questa iniziativa falsamente goliardica. Purtroppo, la cronaca attuale riporta moltissimi episodi di violenza, spesso efferati, che riguardano gli insegnanti. Le aggressioni ai docenti da parte di genitori e alunni non costituiscono più fatti isolati, ma rappresentano un fenomeno crescente nella nostra società. Qualunque forma di aggressività e violenza, anche in modalità virtuale, non può essere considerata lecita in alcun modo, soprattutto se rivolta a istituzioni, ossia le scuole, che sono il luogo deputato alla formazione della coscienza individuale e all'educazione sociale e civile, oltre che alla formazione e alla trasmissione delle conoscenze. La scuola italiana sta attraversando una fase piuttosto complessa, anche in ragione della crisi di valori e dei modelli familiari che sta interessando, ormai da troppo tempo, la società civile italiana. Il modello educativo costituzionale e repubblicano, imperniato sul binomio tra scuola e famiglia quali luoghi nei quali costruire le fondamenta per una crescita umana, culturale e valoriale delle giovani generazioni, è in crisi. La discrasia che si evidenzia nel rapporto tra il modello di formazione scolastica e le forme di socializzazione extrascolastica è evidente e allarmante e si riversa in modo sempre più evidente nel mancato rispetto delle regole e dei ruoli. Spesso gli insegnanti sono vittime della protervia, dell'arroganza e della violenza, anche verbale, dei genitori, che scaricano frustrazioni o insuccessi individuali contro le decisioni prese dai docenti nei confronti dei propri figli, senza comprendere le gravi conseguenze che derivano dagli atti e dai comportamenti di delegittimazione di un insegnante, oltre alle conseguenze lesive della dignità professionale. Per questo, l'intera la società italiana ha il dovere di tutelare e valorizzare la professione e il ruolo dei docenti, chiamati a svolgere un lavoro ad ampio raggio, e i compiti fondamentali svolti dalle istituzioni scolastiche.</seg>
               <kinesic type="applause">
                  <desc>Applausi dal Gruppo M5S.</desc>
               </kinesic>
            </u>
            <note type="speaker">LANNUTTI (M5S)</note>
            <u ana="#regular" who="#LannuttiElio" xml:id="ParlaMint-IT_2019-06-18-LEG18-Sed-122.u31">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg118">Signor Presidente, ieri mattina un cittadino di Pesaro, esasperato dalla malagiustizia, si è incatenato a una finestra del Consiglio superiore della magistratura a Roma per quattro ore, fino a quando - verso le ore 14 - grazie alla bravura di un colonnello dei Carabinieri e di un medico e alla disponibilità del procuratore generale della Repubblica presso la corte d'appello di Ancona, Sergio Sottani, che lo ha ricevuto stamane e che ringrazio, ha sciolto le sue catene senza provocare eventi traumatici. Stamane un altro cittadino ha replicato la protesta. Secondo dati ufficiali, i processi prolungati per vari motivi oltre i limiti della ragionevole durata (tre anni in primo grado, due in appello, uno in Cassazione) erano 968.000, dei quali 345.000 nel penale e 623.000 nel civile. La malagiustizia, fatta di migliaia di denunce causate dalla lunghezza dei processi e ritardi del deposito delle sentenze, quantificata da Bankitalia in 22 miliardi di euro l'anno e i risarcimenti di circa un miliardo l'anno imposti dalla legge Pinto per le vittime della giustizia malata, spesso ingiusta, è sempre rigorosamente applicata per poveri cristi e ladri di polli, benevolmente interpretata per potenti, banchieri e bancarottieri, sempre tutti a piede libero. Il terremoto giudiziario che si è abbattuto sul CSM e su alcuni giudici che facevano mercimonio della loro funzione giudiziaria ipotizzando loro stessi una nuova P5, deve indurre Governo e Parlamento ad accelerare la riforma della giustizia e del CSM per restituire fiducia ai cittadini a volte "giustiziati" dalla malagiustizia. «Ho parlato di Roma, di Lo Voi, di Creazzo (...): possono dire che io sono la P5, che sono quello che fa le nomine». Dalle intercettazioni su un potente magistrato, capo della corrente centrista di Unicost, indagato a Perugia su una presunta corruzione per alcuni viaggi e utilità che avrebbe ricevuto, emergono ricatti incrociati, minacce, veleni, dossieraggi, fughe di notizie, manovre per scegliere i capi delle Procure funzionali a politici indagati ed un uso strumentale dei mass media che potrebbero essere al limite dell'eversione. Scrive, tra l'altro, Giacomo Amadori su «La Verità»: «Nell'inchiesta sul cosiddetto mercato delle toghe (...) piomba anche il fantasma dell'indagine Consip. E le nuove intercettazioni squadernate dai quotidiani potrebbero anticipare scenari sorprendenti. Ieri, in particolare, ci hanno colpito spezzoni di un dialogo tra l'ex sottosegretario Luca Lotti e Palamara, carpito nella notte del 9 maggio. In quelle conversazioni il pm tradisce livore nei confronti del suo vecchio capo Giuseppe Pignatone, il quale, sino al giorno della pensione, proprio il 9 maggio, era titolare del fascicolo Consip, insieme con l'aggiunto Paolo Ielo». PRESIDENTE. Senatore Lannutti, la invito a concludere. LANNUTTI (M5S). Signor Presidente, da questa indagine emerge uno spaccato di una giustizia ingiusta che bisogna colmare. Questo mercato della giustizia tradisce la fiducia dei cittadini! Per questo, mi auguro che venga fatta questa famosa riforma della giustizia e del CSM!</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg119">PRESIDENTE. Mi sembrava corretto farla concludere questo ragionamento, che era giusto fosse chiaro, senatore.</seg>
            </u>
            <note type="speaker">SAPONARA (L-SP-PSd'Az)</note>
            <u ana="#regular" who="#SaponaraMaria" xml:id="ParlaMint-IT_2019-06-18-LEG18-Sed-122.u32">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2019-06-18-LEG18-Sed-122.seg120">Signor Presidente, incapace di intendere e di volere e tenuto a scontare dieci anni in una struttura sanitaria, la REMS: questa la sentenza emessa dal giudice Mattia Fiorentini nei confronti di Guilin Fang, trentaseienne di origine cinese che, nel pomeriggio del 22 agosto 2018, ha ferocemente ucciso Filomena Cataldi, mamma e compagna di quarantaquattro anni, tolta all'affetto della sua famiglia e ora, dopo la sentenza dell'11 giugno scorso, vittima per la seconda volta. In quel tardo pomeriggio estivo Filomena, aprendo la porta al suo vicino di casa, non immaginava certo che da lì a poco sarebbe stata picchiata e uccisa. Tutto è accaduto in pochi minuti, in quella palazzina di San Polo di Torrile, nella bassa Parmense, dove Filomena viveva col suo compagno e la figlia e dove il suo assassino abitava al piano di sopra con la moglie e i due figli. Lui, l'assassino, si era convinto che Filomena e il suo compagno stessero tramando un piano per ucciderlo e, approfittando dell'assenza del compagno di Filomena, si era presentato alla sua porta e, dopo un alterco, l'avrebbe colpita e strangolata, infierendo poi sul suo corpo ormai senza vita con un oggetto contundente. Una tragedia, che forse si poteva evitare. Sì, perché dalle testimonianze raccolte dagli inquirenti, era apparso subito chiaro che l'assassino non era nuovo a comportamenti violenti, segnalati dai vicini di casa, per le liti che avevano coinvolto spesso la moglie, oltre che buona parte del vicinato. Tanto che qualcuno, per questi motivi, stava seriamente pensando di trasferirsi altrove. L'ossessione ingiustificata e malata di Fang ha posto fine alla vita di Filomena, alla sua quotidianità fatta di lavoro, affetti e famiglia. Tutto è cambiato da quel momento per i suoi familiari, che hanno dovuto arginare un'assenza incolmabile e un dolore incontenibile, nella speranza almeno di una sentenza equa per quel feroce assassinio, una sentenza che restituisse almeno un po' di giustizia alla memoria di Filomena. Ora i familiari di Filomena non devono solo fare i conti con il dolore, ma anche con la rabbia di una sentenza che non rende giustizia e oltretutto li obbliga a portarsi addosso il peso di costi diretti e indiretti di questo tragico evento. Dal momento, infatti, che il cinese è stato dichiarato incapace di intendere e di volere e, quindi, non processabile, ne consegue che non si arriverà a sentenza definitiva e perciò resta impossibile proporre domanda di risarcimento. Non posso e non voglio per tutto questo rimanere indifferente all'accorato appello che mi ha lanciato la sorella di Filomena, Rosangela, chiedendomi in quanto parlamentare di Parma di farmi portavoce in questo consesso, coinvolgendo anche le altre colleghe dei vari schieramenti, della urgenza e ormai inderogabile necessità di promuovere una campagna legislativa.</seg>
               <incident type="sound">
                  <desc>Il microfono si disattiva automaticamente.</desc>
               </incident>
               <kinesic type="applause">
                  <desc>Applausi dai Gruppi M5S e L-SP-PSd'Az.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#LaRussaIgnazio" xml:id="ParlaMint-IT_2019-06-18-LEG18-Sed-122.u33">
               <seg xml:id="ParlaMint-IT_2019-06-18-LEG18-Sed-122.seg121">Senatrice, si può dire che lei abbia portato la voce della signora.</seg>
               <seg xml:id="ParlaMint-IT_2019-06-18-LEG18-Sed-122.seg122">Ci sono due richieste di intervento delle senatrici Gallone e Marin sull'uccisione di un carabiniere in provincia di Bergamo.</seg>
               <seg xml:id="ParlaMint-IT_2019-06-18-LEG18-Sed-122.seg123">Prima di darvi la parola, mi corre l'obbligo di segnalare che, come Vice Presidente del Senato, ho inviato al comandante dell'Arma dei carabinieri Nistri le condoglianze, non solo mie, per questa ennesima vittima del dovere che ha dato la vita per la tutela dell'ordine pubblico e della nostra libertà. ( Appalusi ). Ha facoltà di parlare la senatrice Gallone.</seg>
            </u>
            <note type="speaker">GALLONE (FI-BP)</note>
            <u ana="#regular" who="#GalloneMariaAlessandra" xml:id="ParlaMint-IT_2019-06-18-LEG18-Sed-122.u34">
               <seg xml:id="ParlaMint-IT_2019-06-18-LEG18-Sed-122.seg124">Signor Presidente, la ringrazio per l'importante gesto di vicinanza.</seg>
               <seg xml:id="ParlaMint-IT_2019-06-18-LEG18-Sed-122.seg125">Ha intimato l'alt alla sua morte, ma lei non si è fermata e lo ha portato via. Lo ricordano così sulla pagina Facebook dell'Arma dei carabinieri i colleghi dell'appuntato scelto Emanuele Anzini, travolto e ucciso da un automobilista ubriaco fuggito al posto di blocco.</seg>
               <seg xml:id="ParlaMint-IT_2019-06-18-LEG18-Sed-122.seg126">Emanuele Anzini oggi avrebbe festeggiato il suo quarantaduesimo compleanno. Era abruzzese di origine, di Sulmona, sposato e padre di Sara, una ragazza di diciannove anni. Figlio di carabiniere, si era arruolato nell'Arma nel 1997, prestando servizio dal 1998 al 2006 a Brembate, in provincia di Bergamo, e dal 2006 fino a domenica notte al nucleo operativo radiomobile della compagnia di Zogno. È caduto mentre era in servizio nell'adempimento del proprio dovere.</seg>
               <seg xml:id="ParlaMint-IT_2019-06-18-LEG18-Sed-122.seg127">Sono le ore 3 a Terno d'Isola e la pattuglia è sulla strada per i normali controlli. Anzini e il collega sono fuori dalla macchina; il lampeggiante è acceso; indossano la pettorina rossa ed è impossibile non vederli. Poco prima era stata fermata una vettura e stavano consegnando i documenti al conducente. Fin lì sembra una notte come le altre, ma all'improvviso si verifica la tragedia: sopraggiunge un'auto a velocità sostenuta. Al volante c'è un giovane uomo che nel 2018 era stato già denunciato per omissione di soccorso perché dopo l'incidente era fuggito, e al quale tre mesi fa era stata ritirata la patente per un mese per eccesso di velocità. Quando l'auto arriva all'altezza del distributore, Anzini intima l'alt. Consapevole di aver bevuto troppo, il conducente (a cui è stato riscontrato un tasso alcolemico di 2,97 grammi per litro, sei volte sopra il consentito) invece di fermarsi accelera e investe l'appuntato. L'impatto è violentissimo: il parabrezza si sfonda e il corpo del carabiniere viene sbalzato a una cinquantina di metri. L'investitore scappa. Dopo una decina di minuti torna indietro e viene arrestato dalla polstrada. Pesanti sono le accuse nei suoi confronti, ma l'appuntato Anzini non si rialzerà. Molti i messaggi di cordoglio, a partire da quello del Presidente della Repubblica e del nostro Vice Presidente.</seg>
               <seg xml:id="ParlaMint-IT_2019-06-18-LEG18-Sed-122.seg128">Sergio Mattarella ha inviato una lettera al comandante generale dell'Arma parlando di «profonda tristezza» e di «commossa partecipazione al dolore dei familiari». Oggi, l'appuntato Anzini avrebbe compiuto quarantadue anni. Oggi sarebbe stato il suo compleanno.</seg>
               <seg xml:id="ParlaMint-IT_2019-06-18-LEG18-Sed-122.seg129">Ciò che quest'Assemblea può fare per Emanuele Anzini, appuntato caduto nell'adempimento del suo dovere, è garantire alla sua famiglia che giustizia sarà fatta e che lo Stato non li lascerà soli.</seg>
               <seg xml:id="ParlaMint-IT_2019-06-18-LEG18-Sed-122.seg130">A nome della città e della provincia di Bergamo, di Sulmona, dell'Abruzzo e dell'Italia intera, esprimiamo alla famiglia e all'Arma dei carabinieri tutta la nostra profonda vicinanza.</seg>
               <kinesic type="applause">
                  <desc>Applausi</desc>
               </kinesic>
               <seg xml:id="ParlaMint-IT_2019-06-18-LEG18-Sed-122.seg131">PRESIDENTE. Ha facoltà di parlare la senatrice Marin.</seg>
            </u>
            <note type="speaker">MARIN (L-SP-PSd'Az)</note>
            <u ana="#regular" who="#MarinRaffaellaFiormaria" xml:id="ParlaMint-IT_2019-06-18-LEG18-Sed-122.u35">
               <seg xml:id="ParlaMint-IT_2019-06-18-LEG18-Sed-122.seg132">Signor Presidente, onorevoli colleghi, il mio intervento è un atto di dolore. Ci sono persone che ogni giorno ed ogni notte scelgono di indossare una divisa, ben sapendo di mettere a rischio il dopo più prezioso: la vita. Così ha fatto Emanuele Anzini, appuntato scelto dell'Arma dei carabinieri, travolto ed ucciso a Bergamo mentre stava svolgendo il suo lavoro ad un posto di controllo. È stato ucciso da un automobilista ubriaco.</seg>
               <seg xml:id="ParlaMint-IT_2019-06-18-LEG18-Sed-122.seg133">Emanuele proprio oggi, 18 giugno, avrebbe compiuto quarantadue anni. Buon compleanno Emanuele e che la terra ti sia lieve.</seg>
               <seg xml:id="ParlaMint-IT_2019-06-18-LEG18-Sed-122.seg134">Signor Presidente, chiedo di utilizzare il tempo concesso per il mio intervento perché si osservi un minuto di silenzio.</seg>
            </u>
            <note type="role">PRESIDENTE</note>
            <u ana="#chair" who="#LaRussaIgnazio" xml:id="ParlaMint-IT_2019-06-18-LEG18-Sed-122.u36">
               <seg xml:id="ParlaMint-IT_2019-06-18-LEG18-Sed-122.seg135">Avrei comunque invitato l'Assemblea a osservarlo, senatrice Marin. Lo faccio molto volentieri su sua richiesta.</seg>
               <incident type="action">
                  <desc>Il Presidente e l'Assemblea si levano in piedi e osservano un minuto di silenzio.</desc>
               </incident>
            </u>
         </div>
         <div type="debateSection">
            <head>Atti e documenti, annunzio</head>
            <note type="role">PRESIDENTE</note>
            <u ana="#chair" who="#LaRussaIgnazio" xml:id="ParlaMint-IT_2019-06-18-LEG18-Sed-122.u37">
               <seg xml:id="ParlaMint-IT_2019-06-18-LEG18-Sed-122.seg136">Le mozioni, le interpellanze e le interrogazioni pervenute alla Presidenza, nonché gli atti e i documenti trasmessi alle Commissioni permanenti ai sensi dell'articolo 34, comma 1, secondo periodo, del Regolamento sono pubblicati nell'allegato B al Resoconto della seduta odierna.</seg>
            </u>
         </div>
         <div type="debateSection">
            <head>Ordine del giorno per la seduta di mercoledì 19 giugno 2019</head>
            <note type="role">PRESIDENTE</note>
            <u ana="#chair" who="#LaRussaIgnazio" xml:id="ParlaMint-IT_2019-06-18-LEG18-Sed-122.u38">
               <seg xml:id="ParlaMint-IT_2019-06-18-LEG18-Sed-122.seg137">Il Senato tornerà a riunirsi in seduta pubblica domani, mercoledì 19 giugno, alle ore 9,30, con il seguente ordine del giorno: (Vedi ordine del giorno) La seduta è tolta (ore 19,12).</seg>
            </u>
         </div>
      </body>
   </text>
</TEI>

