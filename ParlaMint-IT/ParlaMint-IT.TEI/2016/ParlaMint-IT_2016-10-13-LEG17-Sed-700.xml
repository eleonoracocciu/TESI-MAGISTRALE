<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" ana="#parla.meeting.regular #reference" xml:id="ParlaMint-IT_2016-10-13-LEG17-Sed-700" xml:lang="it">
   <teiHeader>
      <fileDesc>
         <titleStmt>
            <title type="main" xml:lang="it">Corpus parlamentare italiano ParlaMint-IT, Legislatura 17, Seduta 700 [ParlaMint]</title>
            <title type="main" xml:lang="en">Italian parliamentary corpus ParlaMint-IT, Term 17, Sitting 700 [ParlaMint]</title>
            <title type="sub" xml:lang="it">Resoconto della seduta del Senato della Repubblica italiana, Legislatura 17, seduta 700, giorno (2016-10-13)</title>
            <title type="sub" xml:lang="en">Report of the session of the Senate of the Italian Republic, Term 17, Sitting 700, Day (2016-10-13)</title>
            <meeting ana="#parla.upper">Senato</meeting>
            <meeting ana="#parla.upper #parla.term #LEG.17" n="17-upper">17 Legislatura</meeting>
            <meeting ana="#parla.upper #parla.sitting" n="700-upper">700 Seduta</meeting>
            <respStmt>
               <persName ref="https://orcid.org/0000-0003-3063-2239">Tommaso Agnoloni</persName>
               <persName ref="https://orcid.org/0000-0002-8126-6294">Francesca Frontini</persName>
               <persName ref="https://orcid.org/0000-0002-2953-8619">Simonetta Montemagni</persName>
               <persName ref="https://orcid.org/0000-0002-1321-5444">Valeria Quochi</persName>
               <persName ref="https://orcid.org/0000-0001-5849-0979">Giulia Venturi</persName>
               <resp xml:lang="it">Definizione del progetto e metodologia</resp>
               <resp xml:lang="en">Project set-up and methodology</resp>
            </respStmt>
            <respStmt>
               <persName>Manuela Ruisi</persName>
               <persName>Carlo Marchetti</persName>
               <persName>Roberto Battistoni</persName>
               <resp xml:lang="it">Recupero dei dati</resp>
               <resp xml:lang="en">Data retrieval</resp>
            </respStmt>
            <respStmt>
               <persName>Tommaso Agnoloni</persName>
               <resp xml:lang="it">Codifica corpus in ParlaMint TEI XML</resp>
               <resp xml:lang="en">ParlaMint TEI XML corpus encoding</resp>
               <resp xml:lang="it">Pulizia, normalizzazione e conversione in ParlaMint TEI XML</resp>
               <resp xml:lang="en">Cleaning, normalisation and conversion to ParlaMint TEI XML</resp>
            </respStmt>
            <funder>
               <orgName xml:lang="it">Infrastruttura di ricerca CLARIN</orgName>
               <orgName xml:lang="en">The CLARIN research infrastructure</orgName>
            </funder>
            <funder>
               <orgName xml:lang="it">Commissione Europea</orgName>
               <orgName xml:lang="en">European Commission</orgName>
            </funder>
            <funder>
               <orgName xml:lang="it">Senato della Repubblica italiana</orgName>
               <orgName xml:lang="en">Senate of the Italian Republic</orgName>
            </funder>
            <funder>
               <orgName xml:lang="it">Istituto di Linguistica Computazionale del Consiglio Nazionale delle Ricerche (CNR-ILC)</orgName>
               <orgName xml:lang="en">Institute of Computational linguistics of the Italian National Research Council (CNR-ILC)</orgName>
            </funder>
            <funder>
               <orgName xml:lang="it">Istituto di Informatica Giuridica e Sistemi Giudiziari del Consiglio Nazionale delle Ricerche (CNR-IGSG)</orgName>
               <orgName xml:lang="en">Institute of Legal Information and Judicial Systems of the Italian National Research Council (CNR-IGSG)</orgName>
            </funder>
         </titleStmt>
         <editionStmt>
            <edition>2.1</edition>
         </editionStmt>
         <extent>
            <measure quantity="173" unit="speeches" xml:lang="it">173 discorsi</measure>
            <measure quantity="173" unit="speeches" xml:lang="en">173 speeches</measure>
            <measure quantity="22206" unit="words" xml:lang="it">22.206 parole</measure>
            <measure quantity="22206" unit="words" xml:lang="en">22,206 words</measure>
         </extent>
         <publicationStmt>
            <publisher>
               <orgName xml:lang="it">Infrastruttura di ricerca CLARIN</orgName>
               <orgName xml:lang="en">The CLARIN research infrastructure</orgName>
               <ref target="https://www.clarin.eu/">www.clarin.eu</ref>
            </publisher>
            <idno subtype="handle" type="URI">http://hdl.handle.net/11356/1432</idno>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="it">Quest'opera è rilasciata con <ref target="http://creativecommons.org/licenses/by/4.0/">licenza Creative Commons 4.0 Attribuzione Internazionale</ref>.</p>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons Attribution 4.0 International License</ref>.</p>
            </availability>
            <date when="2021-06-10">June 10, 2021</date>
         </publicationStmt>
         <sourceDesc>
            <bibl>
               <title type="main" xml:lang="it">Resoconti stenografici delle sedute pubbliche del Senato della Repubblica italiana</title>
               <title type="main" xml:lang="en">Minutes of the Senate of the Republic of Italy</title>
               <publisher>Senato della Repubblica</publisher>
               <idno type="URI">http://www.senato.it/japp/bgt/showdoc/frame.jsp?tipodoc=Resaula&amp;leg=17&amp;id=0991902</idno>
               <date when="2016-10-13">13.10.2016</date>
            </bibl>
         </sourceDesc>
      </fileDesc>
      <encodingDesc>
         <projectDesc>
            <p xml:lang="it"><ref target="https://www.clarin.eu/content/parlamint">ParlaMint</ref>
            </p>
            <p xml:lang="en"><ref target="https://www.clarin.eu/content/parlamint">ParlaMint</ref>
            </p>
         </projectDesc>
         <tagsDecl>
            <namespace name="http://www.tei-c.org/ns/1.0">
               <tagUsage gi="div" occurs="18"/>
               <tagUsage gi="head" occurs="17"/>
               <tagUsage gi="note" occurs="119"/>
               <tagUsage gi="seg" occurs="173"/>
               <tagUsage gi="u" occurs="58"/>
               <tagUsage gi="vocal" occurs="3"/>
               <tagUsage gi="body" occurs="1"/>
               <tagUsage gi="incident" occurs="2"/>
               <tagUsage gi="kinesic" occurs="36"/>
               <tagUsage gi="desc" occurs="41"/>
            </namespace>
         </tagsDecl>
      </encodingDesc>
      <profileDesc>
         <settingDesc>
            <setting>
               <name type="address">Piazza Madama, 11</name>
               <name type="city">Roma</name>
               <name key="IT" type="country">Italia</name>
               <date ana="#parla.sitting" when="2016-10-13">13.10.2016</date>
            </setting>
         </settingDesc>
      </profileDesc>
      <revisionDesc>
         <change when="2021-02-02">
            <name>Tommaso Agnoloni</name>:Made sample.</change>
         <change when="2021-01-28">
            <name>Tommaso Agnoloni</name>: Generated corpus in ParlaMint.</change>
         <change when="2021-02-26">
            <name>Tommaso Agnoloni</name>: Corpus revision, fixing</change>
      </revisionDesc>
   </teiHeader>
   <text ana="#reference" xml:lang="it">
      <body>
         <div type="debateSection">
            <note type="president">Presidenza della vice presidente LANZILLOTTA</note>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u1">
               <seg xml:id="ParlaMint-IT_2016-10-13-LEG17-Sed-700.seg1">La seduta è aperta (ore 9,37). Si dia lettura del processo verbale. SCOMA, segretario, dà lettura del processo verbale della seduta antimeridiana del giorno precedente.</seg>
            </u>
         </div>
         <div type="debateSection">
            <head>Sul processo verbale</head>
            <note type="speaker">MARTELLI (M5S)</note>
            <u ana="#regular" who="#MartelliCarlo" xml:id="ParlaMint-IT_2016-10-13-LEG17-Sed-700.u2">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg2">Signor Presidente, chiedo la votazione del processo verbale, previa verifica del numero legale. Verifica del numero legale</seg>
            </u>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u3">
               <seg xml:id="ParlaMint-IT_2016-10-13-LEG17-Sed-700.seg3">Invito il senatore Segretario a verificare se la richiesta risulta appoggiata dal prescritto numero di senatori, mediante procedimento elettronico. (La richiesta risulta appoggiata). Invito pertanto i senatori a far constatare la loro presenza mediante procedimento elettronico. (Segue la verifica del numero legale). Il Senato è in numero legale. Ripresa della discussione sul processo verbale PRESIDENTE. Metto ai voti il processo verbale. È approvato.</seg>
            </u>
         </div>
         <div type="debateSection">
            <head>Comunicazioni della Presidenza</head>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u4">
               <seg xml:id="ParlaMint-IT_2016-10-13-LEG17-Sed-700.seg4">L'elenco dei senatori in congedo e assenti per incarico ricevuto dal Senato, nonché ulteriori comunicazioni all'Assemblea saranno pubblicati nell'allegato B al Resoconto della seduta odierna.</seg>
            </u>
         </div>
         <div type="debateSection">
            <head>Preannunzio di votazioni mediante procedimento elettronico</head>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u5">
               <seg xml:id="ParlaMint-IT_2016-10-13-LEG17-Sed-700.seg5">Avverto che nel corso della seduta odierna potranno essere effettuate votazioni qualificate mediante il procedimento elettronico.</seg>
               <seg xml:id="ParlaMint-IT_2016-10-13-LEG17-Sed-700.seg6">Pertanto decorre da questo momento il termine di venti minuti dal preavviso previsto dall'articolo 119, comma 1, del Regolamento (ore 9,42).</seg>
            </u>
         </div>
         <div type="debateSection">
            <head>Sulla scomparsa di Dario Fo</head>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u6">
               <incident type="action">
                  <desc>Si leva in piedi e con lei tutta l'Assemblea.</desc>
               </incident>
               <seg xml:id="ParlaMint-IT_2016-10-13-LEG17-Sed-700.seg7">Onorevoli colleghi, è notizia di pochi minuti fa la scomparsa, all'età di novant'anni, di Dario Fo, che è stato un grande protagonista della cultura italiana, europea e mondiale del nostro tempo, insignito del premio Nobel per la letteratura nel 1997.</seg>
               <seg xml:id="ParlaMint-IT_2016-10-13-LEG17-Sed-700.seg8">Dario Fo, attore, autore e regista, ha innovato profondamente il teatro comico italiano e la nostra letteratura attraverso spettacoli realizzati spesso insieme alla moglie Franca Rame, che fu anche componente di quest'Assemblea nella XV legislatura.</seg>
               <seg xml:id="ParlaMint-IT_2016-10-13-LEG17-Sed-700.seg9">Paradigmatico dei motivi ispiratori e della sua produzione teatrale in generale è l'opera «Mistero buffo» del 1969, una rielaborazione di antichi testi popolari della tradizione lombarda con continui innesti della cultura contemporanea e continui riferimenti alla vita civile e sociale del nostro tempo.</seg>
               <seg xml:id="ParlaMint-IT_2016-10-13-LEG17-Sed-700.seg10">Dario Fo fu un intellettuale fortemente impegnato in campagne politiche e civili e significativa è, a questo riguardo, la motivazione dell'assegnazione del premio Nobel: «Perché,» - diceva quella motivazione - «seguendo la tradizione dei giullari medievali, dileggia il potere restituendo la dignità agli oppressi».</seg>
               <seg xml:id="ParlaMint-IT_2016-10-13-LEG17-Sed-700.seg11">Il Senato della Repubblica si unisce quindi al dolore della famiglia e di tutti gli italiani per la scomparsa di un grande artista e intellettuale.</seg>
               <seg xml:id="ParlaMint-IT_2016-10-13-LEG17-Sed-700.seg12">Invito pertanto l'Assemblea ad osservare un minuto di silenzio.</seg>
               <incident type="sound">
                  <desc>L'Assemblea osserva un minuto di silenzio.</desc>
               </incident>
            </u>
            <note type="speaker">DE BIASI (PD)</note>
            <u ana="#regular" who="#DeBiasiEmiliaGrazia" xml:id="ParlaMint-IT_2016-10-13-LEG17-Sed-700.u7">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg13">Signora Presidente, vorrei chiedere cortesemente ai colleghi di abbassare il tono della voce.</seg>
               <vocal type="noise">
                  <desc>Brusio.</desc>
               </vocal>
               <seg xml:id="ParlaMint-IT_2016-10-13-LEG17-Sed-700.seg14">PRESIDENTE. Senatrice Pelino e gli altri colleghi, potreste consentire lo svolgimento dell'intervento? Prego, senatrice De Biasi.</seg>
               <seg xml:id="ParlaMint-IT_2016-10-13-LEG17-Sed-700.seg15">Signora Presidente, non mi è mai interessato sapere cosa votasse Dario Fo, quale scheda inserisse nell'urna; so soltanto che con Dario, un uomo scomodo, straordinariamente generoso, abbiamo condotto battaglie straordinarie. Era sempre presente: ogni volta che lo si chiamava, anteponeva il suo impegno civile a qualunque altro impegno, anche di carattere professionale. Dario Fo era un uomo molto particolare. Per chi lo ha conosciuto, come me, e ha avuto l'onore anche della amicizia sua e della carissima Franca, che abbiamo ricordato anche in questa Assemblea, l'esperienza è stata molto particolare. Amava circondarsi di giovani polivalenti che sapevano fare tutto nel teatro. Aveva una scuola di teatro in cui insegnava loro con grandissimo rigore cosa significa fare teatro e cosa fosse il teatro, perché il teatro è stato la sua vita ed è stato per lui la critica feroce e non solo il dileggio della realtà e della realtà politica. Ricordo i momenti drammatici, la stagione delle bombe a Milano, piazza Fontana, il suo impegno incessante, i suoi spettacoli teatrali alla Palazzina Liberty. Per più di una generazione è stato un punto di riferimento nel modo di vedere la realtà, nella capacità di non essere conformisti. Venne cacciato dalla RAI, dal servizio pubblico, perché si era permesso, in una sigla di «Canzonissima», di parlare contro la guerra e di mettere in evidenza le vedove delle guerra, queste donne lasciate sole dall'orrore della morte. Venne cacciato, ma andò avanti e fece teatro. Fu amato indipendentemente dai mezzi di informazione, che alla fine lo rivalutarono, credo purtroppo tardivamente, con le indimenticabili lezioni di pittura, che sono ancora oggi trasmesse da RAI 5 (perché Dario Fo era anche un grande pittore). Aveva una cultura artistica straordinaria e una capacità di divulgazione davvero molto rara. Era un grande studioso di linguistica e il «Mistero buffo» ne faceva una sorta di Rabelais contemporaneo. Ricordo lo studio sulla lingua e la sua capacità di rendere un dialetto progressivo, ma assolutamente comprensibile a tutti; perché, come sempre, nel teatro, oltre alla parola, c'è il gesto e, oltre al gesto, c'è la presenza scenica, c'è quella empatia che lui sapeva trasmettere a tutti. Ci mancherà tantissimo questo valore artistico molto particolare. Quando vinse il premio Nobel non ci credeva neanche lui, aveva timidezza e ritrosia: era contento e preoccupato al tempo stesso di avere una responsabilità così grande. Ne abbiamo parlato alcune volte e lo capisco, come capisco la sua lontananza progressiva dal mondo dopo la scomparsa della sua amatissima Franca, che è stato un pezzo della sua vita e di se stesso. Credo che dopo la sua morte sia iniziato un declino - ahimè - che è comune a tutti gli uomini, ma che quando si verifica anche per la mancanza di amore, per la perdita della persona che si ama, sia ancora più forte. Ci sarebbero da dire moltissime cose e spero che potremo farlo in quest'Aula con una celebrazione adeguata ad un premio Nobel, oltre alle nostre povere e piccole parole; indispensabili, però, perché quando muore un mito si ha sempre di fronte il vuoto. Credo comunque che il patrimonio enorme che ci ha lasciato certamente non scomparirà. Era un eterno ragazzo; questo sì. Non si rassegnava al passare del tempo. Era un eterno ragazzo e la trasgressione era la sua vita. Persino quando venne candidato sindaco da una lista civica in un Consiglio comunale, fece un programma stranissimo, complicatissimo e impossibile da realizzare. Era però la sua cifra; quell'impossibilità che poteva trovare soluzione e spazio soltanto nell'arte, in quell'arte straordinaria che lui ci ha lasciato e che ci fa sentire un pochino più soli tutti quanti oggi, e che spero potremo insieme condividere per tanto e tanto tempo, insegnandola ai più giovani. L'arte del teatro è infatti la vita e credo che noi tutti, in un periodo così orribile e complicato, abbiamo bisogno di sentire l'arte e la cultura come l'unico vero antidoto ai fondamentalismi, agli egoismi, alla barbarie che ci accompagnano quotidianamente. Ecco, Dario Fo ha speso una parte della sua vita per questo e anche per questo gli siamo grati.</seg>
               <kinesic type="applause">
                  <desc>Applausi dal Gruppo PD.</desc>
               </kinesic>
            </u>
            <note type="speaker">*LIUZZI (CoR)</note>
            <u ana="#regular" who="#LiuzziPietro" xml:id="ParlaMint-IT_2016-10-13-LEG17-Sed-700.u8">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg16">Signora Presidente, anche noi siamo costernati dalla notizia del decesso di Dario Fo, questo genio di straordinaria capacità di rappresentazione della parola e del gesto, sia nel teatro, in termini di luogo fisico deputato all'esaltazione ed alla enfatizzazione dell'arte, sia nella vita. Nella vita Dario Fo ha rappresentato probabilmente la nostra precarietà di comunicare, nell'essere solidali attraverso la parola, di riconoscerci come unici nel panorama del mondo attuale, di cui egli ha compreso le contraddizioni e sicuramente manifestato anche l'anelito alla libertà. Una libertà assoluta che ovviamente lo ha reso irriverente e irridente anche e, specialmente, del potere. Da questo punto di vista, l'apprezzamento da parte della cultura liberale quale noi esprimiamo, è un apprezzamento di grande coerenza nel senso che l'uomo libero nel mondo deve essere messo nelle condizioni di esprimere all'infinito tutte le sue potenzialità. Per quanto riguarda la storia della persona, è stato qui accennato alla RAI. Per alcuni versi, è stato anche l'anticipatore di una contestazione, del modo paludato di fare intrattenimento e spettacolo nella RAI. Tanto è vero, come è stato qui ricordato, ne fu cacciato. È stato anche l'anticipatore e l'antesignano di quella posizione presa poi dal principale competitor della RAI, che è stato Silvio Berlusconi nel fondare il sistema Mediaset. Al pari di Berlusconi, infatti, lui ha messo in discussione quel sistema paludato e quel sistema anche curiale di trattare lo spettacolo ed anche l'informazione. Addirittura Berlusconi ne è stato anche oggetto di sberleffo, come del resto era nel DNA del personaggio. Da questo punto di vista anche il suo pregiudizio e un certo preconcetto lo hanno reso una persona non proprio gradevole, ma sempre un genio, sempre un artista e una persona alla cui memoria anche noi ci inchiniamo e, insieme all'Assemblea, ci uniamo al cordoglio della sua famiglia.</seg>
               <kinesic type="applause">
                  <desc>Applausi dai Gruppi CoR e FI - PdL XVII.</desc>
               </kinesic>
            </u>
            <note type="speaker">MALAN (FI-PdL XVII)</note>
            <u ana="#regular" who="#MalanLucio" xml:id="ParlaMint-IT_2016-10-13-LEG17-Sed-700.u9">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg17">Signora Presidente, parlando a nome del Gruppo di Forza Italia, è difficile ricordare la figura di Dario Fo, che politicamente è stato sempre violentemente a noi avverso e lo ha espresso anche in alcune sue opere teatrali e artistiche. Tuttavia, egli va sicuramente ricordato come grande uomo di teatro. Egli stesso, ricevendo il premio Nobel, che gli fu dato con le motivazioni che la signora Presidente ha ricordato, disse: «Con me hanno voluto premiare la gente di teatro». Fu infatti un caso anomalo che un autore più che altro di testi teatrali e, in primo luogo, un attore di testi teatrali ricevesse il premio Nobel. Come tale si è comportato, in modo simile a tanti altri uomini d'arte, in particolare del teatro, rappresentando un pungolo, un feroce contrappunto al potere - come scrissero coloro che gli hanno assegnato il premio Nobel - ma soprattutto alla parte politica di volta in volta a lui avversa. Questo fatto lo ha messo sulla stessa posizione di altri grandi uomini di teatro. Ne ricordo uno tra i tanti, Aristofane, che era pungolo anche per alcuni che poi sono diventati dei mostri sacri: il grande nemico di Aristofane era infatti Socrate. Pertanto, anche in quel caso c'era una parte politica avversa ad un'altra. In questo Dario Fo ha avuto un'irruenza, un'esuberanza e un coraggio, che lo hanno portato ad assumere posizioni estremamente discutibili. Credo che non si possano tacere - come non si dovrebbero tacere a proposito di altri intellettuali della nostra storia recente - le sue posizioni riguardanti il commissario Calabresi, avendo addirittura messo in scena una pièce teatrale in cui a lui si alludeva e che contribuì a creare il clima nel quale il commissario Calabresi, riconosciuto innocente in ogni circostanza dalle indagini fatte, alla fine fu barbaramente ucciso. Qui sta, però, in qualche modo, anche un aspetto della sua grandezza di uomo di teatro: il sapere portare in scena posizioni estreme - anche a mio avviso inaccettabili - con grandi capacità teatrali, con grande irruenza e con la capacità di farsi ascoltare da un pubblico molto vasto, pur praticando un genere teatrale che poteva essere ostico - e di fatto lo era - a gran parte di esso. Vorrei sottolineare un ultimo pensiero: gran parte della fama di Dario Fo, questo personaggio avverso al potere - come lo definì la commissione che assegnò il premio Nobel - così scomodo, con posizioni estreme, assolutamente avverso all'area politica dei Governi di gran parte del Dopoguerra, quelli che oggi indichiamo come della Prima Repubblica, è dovuta alle molteplici trasmissioni che ha fatto in RAI, nella RAI degli anni Cinquanta e Sessanta, che viene oggi ricordata in modo caricaturale come la RAI ultraconforme ai voleri del potere. Invece quella RAI dava spazio a Dario Fo, che poi ne uscì di sua volontà - e in parte a ciò spinto - per poi rientrarvi non molti anni dopo, negli anni Settanta. Credo che questa vicenda ci debba ricordare che anche la RAI di oggi dovrebbe poter dare spazio a qualcuno che naturalmente abbia delle capacità, ma che si schieri in modo anche violento ed estremo contro quel potere. Sappiamo benissimo, infatti, che all'epoca i Governi erano molti, ma tutto sommato tutti della stessa parte; Dario Fo era contro tutta quell'area di governo, ma ebbe spazio in RAI. Io spero che questo possa succedere anche oggi, benché di fatto spesso non accada. La testimonianza di Dario Fo la ritengo positiva in questo senso: aver saputo mettere alla prova quel potere, un potere democratico che ha dato spazio anche a lui che gli era radicalmente e violentemente avverso. Temo che bisognerebbe rapportare quella situazione a quella odierna e capire se oggi sarebbe possibile. Credo che oggi non lo sarebbe e questo ci fa ricordare la figura di Dario Fo con una forma di riconoscenza per la denuncia che fece da posizioni che - lo ripeto - io e sicuramente tutti i colleghi del mio Gruppo abbiamo quasi sempre ritenuto inaccettabili.</seg>
               <kinesic type="applause">
                  <desc>Applausi del senatore Liuzzi.</desc>
               </kinesic>
            </u>
            <note type="speaker">MINEO (Misto-SI-SEL)</note>
            <u ana="#regular" who="#MineoCorradino" xml:id="ParlaMint-IT_2016-10-13-LEG17-Sed-700.u10">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg18">Signora Presidente, credo che fossimo tutti impreparati alla morte di Dario Fo, perché certi vecchi che sono sopravvissuti alla storia del nostro Paese, a loro stessi, a tanti amici, alle élite che li hanno confortati e accompagnati, a un certo punto ci sembrano immortali, ci sembra che non possano mai morire. A nome nel Gruppo vorrei fare le condoglianze a Jacopo Fo, che continua il lavoro del padre. Vorrei dire che in realtà a Dario era piaciuta la motivazione del premio Nobel: «Seguendo la tradizione dei giullari medievali, dileggia il potere restituendo la dignità agli oppressi». Vorrei richiamarmi alla battuta ricordata poco fa dal collega Malan, quando Dario disse che avevano voluto premiare la gente del teatro. Questa modestia di Fo era il compiacimento di un artista che vedeva riconosciuto un ruolo non comune della cultura. Dario non era pregiudizialmente contro qualcuno. Io l'ho conosciuto nel periodo più bello della sua vita, dopo che aveva messo in scena «Mistero buffo» e un'opera controversa come «Morte accidentale di un anarchico». Abbiamo parlato di politica con Dario Fo; lui ascoltava, non sparava sentenze, ma in ogni momento rivendicava il diritto dell'artista di essere in qualche modo anarchico, di criticare in modo radicale il potere. Diceva infatti che di quella critica c'era ragione, che non si potevano coinvolgere gli artisti, gli intellettuali in una battaglia di interpretazioni, spaccando il capello, dicendo cosa fosse giusto e cosa non lo fosse, cosa si poteva fare e quale critica fosse eccessiva, perché questa critica fondata nello studio della grande tradizione nazionale era fondamentale per il potere. Anche Franca Rame, la senatrice Franca Rame, con la sua lettera di dimissioni parlò, forse prima del tempo, di una cosa che tutti voi senatori avete constatato - vi piaccia o meno - in questa legislatura: della crisi d'identità fortissima delle istituzioni elettive del nostro Paese; fino al punto che Franca disse di non poter restare in quest'Assemblea. Questa non può essere una critica politica come quella che noi facciamo normalmente; è la critica politica di un'artista; è la critica politica di un'anima che riesce a esprimere il meglio nella critica della tradizione italiana. Si parlava della RAI. È vero, la RAI degli anni Cinquanta e Sessanta era onnivora. Era una RAI ossessivamente democristiana, perché venivamo da una crociata: le elezioni del 1948, con la scomunica dei comunisti e dei sindacalisti, erano state una crociata; era però una RAI che apriva a tutti, che aveva moltissimi intellettuali comunisti nel suo gruppo di comando. Ed era capace di coinvolgere quella straordinaria élite milanese che non era solo Dario Fo. Penso a Walter Chiari, ma anche a Enzo Jannacci. C'erano un sacco di uomini di teatro e di spettacolo particolarmente vitali a Milano, in quel tempo. Come dicevo, i grandi vengono anche dalle élite che stanno loro intorno. C'è ora un dibattito accennato sulle pagine dei giornali tra Scalfari e Zagrebelsky: certo che esistono le élite, i numeri uno non esistono se non sono in qualche modo connessi con le élite. Quella RAI onnivora sapeva mettere tutto dentro, ma naturalmente bisognava stare nel limite di quello che, secondo un altro grande che è morto di recente, Bernabei, era il limite del comune sentire di un Paese a maggioranza democristiana, che veniva dalla crociata del 1948 e che stentava ad aprire al centrosinistra negli anni Sessanta. Ora, credo che a Dario quella espulsione dalla RAI abbia fatto uno straordinario favore e piacere. Dario si è messo a studiare. «Mistero buffo» è una delle opere magnifiche degli ultimi cinquant'anni: la cultura popolare italiana che diventa teatro, critica corrosiva, arte pura. La sua partecipazione ai tumultuosi eventi successivi, quelli del Sessantotto, è un atto di testimonianza e di critica. Così come un atto di testimonianza e di critica è stata la sua simpatia, nell'ultimo periodo, per il Movimento 5 Stelle, nel quale vedeva una voglia di rinnovamento molto forte, al di là dei capelli che si spaccano, delle posizioni che possono essere sbagliate o della critica che può essere populista. Come ebbe a spiegarmi, e gliene sono ancora grato, quando mi disse: «Guarda, c'è una realtà della politica e poi c'è una realtà della storia. E nella realtà della storia noi dobbiamo essere più generosi». Sentiva poco, Dario Fo, per cui sembrava fuori dal mondo, ma sapeva essere profondamente dentro il mondo. Io ho non altro da dire, così a braccio, ma spero che lo commemoreremo come merita, senza dire troppe cose formali e lasciandogli la sua volontà di essere un giullare, di essere un giullare contro.</seg>
               <kinesic type="applause">
                  <desc>Applausi dal Gruppo Misto-SI-SEL e del senatore Liuzzi.</desc>
               </kinesic>
            </u>
            <note type="speaker">SERRA (M5S)</note>
            <u ana="#regular" who="#SerraManuela" xml:id="ParlaMint-IT_2016-10-13-LEG17-Sed-700.u11">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg19">Signora Presidente, per noi è semplicemente morto un corpo, perché il suo spirito aleggia in ognuno di noi, che gli abbiamo voluto un gran bene e lo ricordiamo semplicemente con il suo sorriso e il suo affetto. In ogni momento ci ha sempre detto: non mollate. Egli è semplicemente una persona libera. Non sarebbe mai entrato in un luogo come quest'Aula. E anche sua moglie, Franca Rame, non vedeva l'ora di andare via da questo luogo infelice, assolutamente arido a livello umano. Mentre lui è stato un uomo, un umano con un animo veramente eccellente. È stato definito un artista, un pittore. Ma noi vogliamo ricordarlo così, semplicemente, con un saluto, un ringraziamento e un abbraccio di affetto. Un affetto infinito che non si conclude adesso, né si potrà mai concludere. E lo ringraziamo per tutto ciò che ci ha insegnato, sia come persone, sia come cittadini, sia come popolo. Grazie. Grazie, Dario.</seg>
               <kinesic type="applause">
                  <desc>Applausi dal Gruppo M5S.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u12">
               <seg xml:id="ParlaMint-IT_2016-10-13-LEG17-Sed-700.seg20">Chiudiamo questa pagina molto triste, ripromettendoci di svolgere una commemorazione ufficiale di un grande artista.</seg>
            </u>
         </div>
         <div type="debateSection">
            <head>Discussione e reiezione di proposta di inversione dell'ordine del giorno</head>
            <note type="speaker">CANDIANI (LN-Aut)</note>
            <u ana="#regular" who="#CandianiStefano" xml:id="ParlaMint-IT_2016-10-13-LEG17-Sed-700.u13">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg21">Signora Presidente, tenuto conto dell'ordine del giorno e di come i lavori si stanno sviluppando, chiedo all'Assemblea l'inversione dell'ordine del giorno, anticipando la discussione dei disegni di legge di ratifica degli accordi internazionali.</seg>
            </u>
            <note type="speaker">CALDEROLI (LN-Aut)</note>
            <u ana="#regular" who="#CalderoliRoberto" xml:id="ParlaMint-IT_2016-10-13-LEG17-Sed-700.u14">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg22">Signora Presidente, annuncio il mio voto contrario alla proposta di inversione dell'ordine del giorno.</seg>
            </u>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u15">
               <seg xml:id="ParlaMint-IT_2016-10-13-LEG17-Sed-700.seg23">Passiamo alla votazione della richiesta di inversione dell'ordine del giorno.</seg>
            </u>
         </div>
         <div type="debateSection">
            <head>Verifica del numero legale</head>
            <note type="speaker">MARTELLI (M5S)</note>
            <u ana="#regular" who="#MartelliCarlo" xml:id="ParlaMint-IT_2016-10-13-LEG17-Sed-700.u16">
               <seg xml:id="ParlaMint-IT_2016-10-13-LEG17-Sed-700.seg24">Chiediamo la verifica del numero legale.</seg>
               <seg xml:id="ParlaMint-IT_2016-10-13-LEG17-Sed-700.seg25">PRESIDENTE. Invito il senatore Segretario a verificare se la richiesta risulta appoggiata dal prescritto numero di senatori, mediante procedimento elettronico. (La richiesta risulta appoggiata). Invito pertanto i senatori a far constatare la loro presenza mediante procedimento elettronico. (Segue la verifica del numero legale). Il Senato non è in numero legale. Sospendo pertanto la seduta per venti minuti. (La seduta, sospesa alle ore 10,11, è ripresa alle ore 10,31).</seg>
            </u>
         </div>
         <div type="debateSection">
            <head>Ripresa della discussione di proposta di inversione dell'ordine del giorno</head>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u17">
               <seg xml:id="ParlaMint-IT_2016-10-13-LEG17-Sed-700.seg26">La seduta è ripresa.</seg>
            </u>
            <note type="speaker">CANDIANI (LN-Aut)</note>
            <u ana="#regular" who="#CandianiStefano" xml:id="ParlaMint-IT_2016-10-13-LEG17-Sed-700.u18">
               <seg xml:id="ParlaMint-IT_2016-10-13-LEG17-Sed-700.seg27">Signora Presidente, rinnovo la richiesta di inversione dell'ordine del giorno e chiedo che, prima di procedere alla votazione, sia verificata la presenza del numero legale.</seg>
               <seg xml:id="ParlaMint-IT_2016-10-13-LEG17-Sed-700.seg28">Verifica del numero legale</seg>
            </u>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u19">
               <seg xml:id="ParlaMint-IT_2016-10-13-LEG17-Sed-700.seg29">Invito il senatore Segretario a verificare se la richiesta risulta appoggiata dal prescritto numero di senatori, mediante procedimento elettronico. (La richiesta risulta appoggiata). Invito pertanto i senatori a far constatare la loro presenza mediante procedimento elettronico. (Segue la verifica del numero legale). Il Senato è in numero legale. Ripresa della discussione di proposta di inversione dell'ordine del giorno PRESIDENTE. Metto ai voti la proposta di inversione dell'ordine del giorno, avanzata dal senatore Candiani. Non è approvata.</seg>
            </u>
         </div>
         <div type="debateSection">
            <head>Discussione delle mozioni 1-00637, 1-00649 e 1-00650 - Iniziative di contrasto fenomeno matrimonio forzato</head>
            <note type="time">(ore 10,32)</note>
            <note type="document">Approvazione delle mozioni nn. 637 e 649 (testo 2). Ritiro della mozione n. 650</note>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u20">
               <seg xml:id="ParlaMint-IT_2016-10-13-LEG17-Sed-700.seg30">L'ordine del giorno reca la discussione delle mozioni 1-00637 , presentata dalla senatrice Fedeli e da altri senatori, 1-00649 , presentata dalla senatrice Donno e da altri senatori, e 1-00650 , presentata dal senatore Barani e da altri senatori, su iniziative di contrasto al fenomeno del matrimonio forzato. Ha facoltà di parlare la senatrice Fedeli per illustrare la mozione n. 637.</seg>
            </u>
            <note type="speaker">FEDELI (PD)</note>
            <u ana="#regular" who="#FedeliValeria" xml:id="ParlaMint-IT_2016-10-13-LEG17-Sed-700.u21">
               <seg xml:id="ParlaMint-IT_2016-10-13-LEG17-Sed-700.seg31">Signora Presidente, 700 milioni di bambine e ragazze nel mondo sono obbligate a sposarsi prima dei diciotto anni; tra loro 250 milioni addirittura prima dei quindici anni. Ogni sette secondi si sposa una bambina con meno di quindici anni. Già questi dati, presentati da Unicef e Save the children in occasione della Giornata mondiale delle bambine e delle ragazze martedì scorso, basterebbero per capire l'importanza della mozione che votiamo oggi. Ma lo scenario in realtà è ancora più grave.</seg>
               <vocal type="noise">
                  <desc>Brusio.</desc>
               </vocal>
               <seg xml:id="ParlaMint-IT_2016-10-13-LEG17-Sed-700.seg32">PRESIDENTE. Scusi, senatrice. Colleghi, per cortesia, chi deve uscire esca, ma consentite alla senatrice di parlare.</seg>
               <seg xml:id="ParlaMint-IT_2016-10-13-LEG17-Sed-700.seg33">Bambine e ragazze, costrette a sposarsi, abbandonano la scuola rinunciando quindi al principale strumento di empowerment personale, di autonomia e anche di arricchimento della società, visti i numerosi studi che collegano l'aumento del tasso di scolarità al PIL. Bambine e ragazze obbligate ad accettare matrimoni precoci devono poi subire le proposte sessuali dei mariti, con gravidanze precoci e rischi per la salute, sia delle bambine madri che dei bambini. Così 70.000 ragazze ogni anno muoiono per le complicazioni durante gravidanza o parto e i bimbi che nascono da una madre minorenne hanno il 60 per cento in più di probabilità di morire ancora neonati. Se sopravvivono, poi, rischiano più degli altri di soffrire di denutrizione e di ritardi cognitivi o fisici. I matrimoni precoci sono diffusi in diversi contesti politici e culturali, soprattutto nell'Asia meridionale e nell'Africa subsahariana; non a caso le stesse aree in cui sono maggiormente diffusi mortalità materna e infantile, malnutrizione, analfabetismo. Lo voglio dire con chiarezza: non si tratta, però, di un fenomeno connesso solo alla povertà, ma a dinamiche e abitudini culturali legate a una società patriarcale che da sempre discrimina le bambine e le donne. E non si tratta di un fenomeno così distante, negli anni, da noi. Fino a qualche decennio fa, prima delle battaglie e delle vittorie delle donne, anche nella nostra società le bambine erano poco incoraggiate a studiare, destinate a lavori in casa e spesso costrette a matrimoni di convenienza. Da noi le cose sono per fortuna cambiate e stanno cambiando, ma non ancora in altri contesti. Dobbiamo allora attivarci maggiormente, informando, sensibilizzando, mobilitando le coscienze, mostrando la nostra vicinanza e adottando misure legislative e piani specifici di cooperazione nei Paesi dove queste pratiche ancora esistono e, contemporaneamente, operare in Italia. Anche perché, in particolar modo con l'incremento dei flussi migratori dai Paesi arabi e dal subcontinente indiano e con la presenza delle comunità straniere nelle nostre città, il matrimonio precoce coinvolge anche chi vive nel nostro territorio. La responsabilità dell'accoglienza e dell'integrazione positiva ci sfida quindi anche su questo terreno: far conoscere a chi arriva da noi i diritti di cui può godere e fornire un sostegno reale da parte della nostra società e delle nostre istituzioni tutte sono fatti determinanti. Si tratta di una responsabilità nei confronti di chi arriva e di chi vive già qui da noi. Le bambine e le ragazze che crescono con noi, che frequentano le nostre scuole e che seguono percorsi di integrazione, finiscono spesso per allontanarsi, giustamente, dalle culture di provenienza, rifiutano i matrimoni combinati e si sentono così ancora più forzate e violentate quando obbligate a sposarsi, rischiando di essere allontanate dalla comunità e di trovarsi senza assistenza, senza conforto e senza rapporti umani in cui rifugiarsi. È per loro, per ogni bambina e bambino che soffre e subisce violenza, in Italia e nel mondo, che dobbiamo, per le nostre responsabilità, agire. Vedete, il rispetto dei diritti umani di cui tanto spesso discutiamo deve sempre e ovunque essere una scelta e una priorità condivisa per istituzioni e politica, quindi per tutti noi. Voglio ricordare che l'Italia ha già contribuito a vincere battaglie importanti all'interno delle Nazioni Unite - penso alla Corte penale internazionale, alla moratoria sulla pena di morte, alla lotta contro le mutilazioni genitali femminili - e sta già agendo anche sul terreno del contrasto ai matrimoni forzati. Dobbiamo però continuare, in modo più forte e più celere, a svolgere il nostro ruolo da protagonisti su questa materia. Ecco perché la mozione di oggi. Ecco perché un intervento del Parlamento italiano, proprio pochi giorni prima della Giornata mondiale dei diritti dell'infanzia, che si svolgerà il 20 novembre. Approvando la mozione, condivisa e sottoscritta da quasi tutti (ma penso che l'Assemblea produrrà un risultato importante per tutti), dobbiamo impegnare il Governo ad agire su tre fronti. Innanzitutto, è necessario attivarsi nelle sedi internazionali per garantire, in misura maggiore e più celermente, il pieno rispetto, da parte dei Paesi che ne sono firmatari, della Convenzione sui diritti dell'infanzia e dell'adolescenza, che anche noi abbiamo ratificato. Essa dispone che «gli Stati parte adottano ogni misura legislativa, amministrativa, sociale ed educativa» - quindi c'è una responsabilità diretta degli Stati che hanno firmato la Convenzione - «per tutelare le fanciulle e i fanciulli contro ogni forma di violenza, di oltraggio o di brutalità fisiche o mentali, di abbandono o di negligenza, di maltrattamenti o di sfruttamento, compresa la violenza sessuale». Sottolineo: «compresa la violenza sessuale», e un matrimonio forzato è violenza sessuale. È importante comprendere i concetti e i loro collegamenti.</seg>
               <kinesic type="applause">
                  <desc>Applausi dai Gruppi PD e Aut (SVP, UV, PATT, UPT)-PSI-MAIE e delle senatrici Bianconi e Bonfrisco</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg34">È necessario assumere, poi, tutte le opportune iniziative per la piena attuazione della risoluzione del Consiglio per i diritti umani delle Nazioni Unite che mette al bando i matrimoni precoci e forzati e quindi sollecita tutti gli Stati membri a emanare, applicare e rispettare, leggi e politiche volte alla prevenzione del matrimonio precoce e forzato e alla protezione dei soggetti a rischio, per garantire invece che il matrimonio si celebri unicamente con il consenso informato, libero e pieno dei coniugi.</seg>
               <seg xml:id="ParlaMint-IT_2016-10-13-LEG17-Sed-700.seg35">É necessario infine valutare, in uno scambio importante e sinergico con il Parlamento, l'opportunità di dotare l'Italia di un'apposita normativa per considerare reato il matrimonio forzato e tutte le attività ad esso connesse. Al riguardo, pensiamo che il modello più avanzato sia quello della Svezia, che nel 2014 ha approvato una legge specifica, secondo la quale i minori non possono più ricevere autorizzazione a sposarsi prima dei diciotto anni e la pressione esercitata da genitori o parenti può portare ad una pena detentiva fino a quattro anni. Viene introdotta inoltre - e questo è un punto importante - l'ipotesi delittuosa di «viaggio con inganno» al fine di contrarre matrimonio forzato, perché questa è una delle cose che avviene più comunemente nelle nostre società e solo raramente appare su qualche giornale.</seg>
               <seg xml:id="ParlaMint-IT_2016-10-13-LEG17-Sed-700.seg36">I matrimoni precoci e forzati sono una grave violazione dei diritti umani, oltre che di ogni principio di civiltà, di libertà e di autodeterminazione della persona. Violano il diritto di bambine e ragazze di vivere con gioia, serenità e in piena autonomia. Impediscono di essere protagoniste della propria vita, di seguire inclinazioni e desideri, di innamorarsi e di scegliere liberamente quando creare una famiglia e di guardare con ottimismo al futuro. Tutte le bambine e tutti i bambini, invece, hanno diritto a crescere sereni e liberi di scegliere.</seg>
               <seg xml:id="ParlaMint-IT_2016-10-13-LEG17-Sed-700.seg37">Dobbiamo impegnarci su questo, a prevenire, oltre che contrastare, queste situazioni, i pregiudizi, le discriminazioni, le violenze e le diseguaglianze. In fondo, questi sono i nostri principi fondamentali di convivenza civile.</seg>
               <seg xml:id="ParlaMint-IT_2016-10-13-LEG17-Sed-700.seg38">Dobbiamo sentire davvero, e non solo a parole e non solo nelle giornate di celebrazione, il destino di ogni bambina e di ogni bambino d'Italia, in Europa e nel mondo, di ogni bambino che c'è e che nasce, e dobbiamo restituire a tutte le bambine la possibilità di essere padrone del loro destino. Ne va del loro futuro, ma anche della dignità, della responsabilità e della convivenza civile di ognuna e di ognuno di noi.</seg>
               <seg xml:id="ParlaMint-IT_2016-10-13-LEG17-Sed-700.seg39">Per questo ringrazio tutte le firmatarie e i firmatari della mozione.</seg>
               <kinesic type="applause">
                  <desc>Applausi dai Gruppi PD, AP (NCD-UDC), Aut (SVP, UV, PATT, UPT)-PSI-MAIE) e Misto e del senatore Centinaio. Congratulazioni.</desc>
               </kinesic>
            </u>
         </div>
         <div type="debateSection">
            <head>Saluto ad una rappresentanza di studenti</head>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u22">
               <seg xml:id="ParlaMint-IT_2016-10-13-LEG17-Sed-700.seg40">Rivolgo il saluto dell'Assemblea ad allievi e docenti dell'Istituto «San Giuseppe del Caburlotto» di Roma, che sono in visita al Senato e assistono ai nostri lavori. Benvenuti.</seg>
               <kinesic type="applause">
                  <desc>Applausi.</desc>
               </kinesic>
            </u>
         </div>
         <div type="debateSection">
            <head>Ripresa della discussione delle mozioni 1-00637, 1-00649 e 1-00650 - Iniziative di contrasto fenomeno matrimonio forzato</head>
            <note type="time">(ore 10,41)</note>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u23">
               <seg xml:id="ParlaMint-IT_2016-10-13-LEG17-Sed-700.seg41">Ha facoltà di parlare la senatrice Donno per illustrare la mozione n. 649.</seg>
            </u>
            <note type="speaker">DONNO (M5S)</note>
            <u ana="#regular" who="#DonnoDaniela" xml:id="ParlaMint-IT_2016-10-13-LEG17-Sed-700.u24">
               <seg xml:id="ParlaMint-IT_2016-10-13-LEG17-Sed-700.seg42">Signora Presidente, secondo il recente dossier «Indifesa» di Terre des hommes, sulla condizione globale delle bambine e delle ragazze, ogni anno circa 15 milioni di ragazze si sposano prima di aver compiuto diciotto anni. Tali dati sono destinati ad aumentare fino ad arrivare a 950 milioni entro il 2030 e nel 2050 a 1,2 miliardo di baby spose. I Paesi in cui i matrimoni precoci sono maggiormente diffusi risultano essere: la Somalia, il Niger, la Repubblica Centrafricana, il Mali, il Sud Sudan, la Guinea e il Malawi. Si tratta di territori particolarmente fragili, segnati da povertà estrema, guerre ed emergenze umanitarie. Sul punto, il Bangladesh è uno dei Paesi ove è più elevata l'incidenza dei matrimoni precoci: il 52 per cento delle adolescenti si unisce in matrimonio prima dei diciotto anni, il 18 per cento prima dei quindici anni e il 2 per cento ha meno di undici anni. È di tutta evidenza che le ripetute violazioni dei diritti umani nei conflitti armati colpiscono maggiormente i civili, in particolare le donne, sottoposte a stupri diffusi o sistematici, violenze sessuali, sfruttamento, tratte, coercizioni alla prostituzione, in un persistente quadro di aggravamento della violenza di genere, durante e dopo i conflitti. Ulteriori fattori che elevano l'incidenza dei matrimoni precoci risultano essere le calamità naturali, quali terremoti, alluvioni e cicloni. Tra il 2010 e il 2011, Human rights watch, l'organizzazione non governativa internazionale che si occupa della difesa dei diritti umani, ha confermato numerosi episodi di rapimenti da parte dei miliziani islamisti ai danni di bambini e bambine. Le bambine, nello specifico, non solo venivano costrette a lavori domestici forzati, ma venivano anche obbligate a subire abusi sessuali e a sposare i miliziani, in palese contrasto con i principi fondamentali del diritto internazionale umanitario, in particolare la quarta Convenzione di Ginevra del 1949, relativa alla protezione dei civili in tempo di guerra, e i suoi protocolli addizionali I e II del 1977. I dati dell'Islamic justice department di Amman, in Giordania, rilevano come i matrimoni precoci rappresentino il 35 per cento del totale registrato tra i profughi siriani nel 2015. Il fenomeno, tuttavia, ha una maggiore estensione, in virtù del fatto che molte unioni non vengono registrate. La compravendita e la tratta di esseri umani, con particolare attenzione alle ragazze e alle giovani donne, rappresentano una delle più redditizie fonti per le casse del gruppo terrorista Stato Islamico. Secondo quanto riferito dall'UNAMI (United Nations assistance mission in Iraq), l'ISIS avrebbe aperto un ufficio a Mosul, istituendo un vero e proprio mercato dove le donne e le ragazze vengono esposte con cartellini dei prezzi, in modo che gli acquirenti possano scegliere e negoziare la vendita. Circostanze del tutto analoghe sono state segnalate anche a Ramadi, a Falluja, così come ad Aleppo, Raqqa e Hasakah. Città simbolo, queste, di un mercato in crescita che si avvale in maniera strumentale delle nuove tecnologie. Le giovani ragazze e bambine, infatti, verrebbero vendute anche attraverso canali di messaggistica quali WhatsApp e Telegram. Sul punto, nell'ambito di un'inchiesta al riguardo dell'agenzia Associated Press dello scorso luglio, veniva diffuso il testo del seguente orribile messaggio: «Vergine, bella, dodici anni. Il suo prezzo ha raggiunto i 12.500 dollari». I flussi migratori hanno consentito l'affioramento di ulteriori evidenze. All'uopo, nel corso del 2015 il dipartimento norvegese per l'immigrazione ha identificato dieci ragazze con meno di sedici anni, l'età minima per avere rapporti sessuali consenzienti e contrarre matrimonio nel Paese scandinavo, date in sposa a uomini più anziani di loro. Nel febbraio 2016, il Ministro dell'immigrazione danese, a seguito dell'emersione di taluni casi, ha reso nota la volontà di bloccare l'accoglienza delle baby spose negli appositi centri. Diventare moglie in età precoce comporta pesanti ripercussioni sotto il profilo della salute nonché per l'armonico sviluppo psicofisico e sociale. Le bambine che vivono tale anticipata realtà, infatti, abbandonano prematuramente la scuola e sono costrette a gravidanze che il fisico non è in grado di affrontare e che le espone a gravi ed irreparabili conseguenze. Inoltre, la differenza d'età - spesso marcata - con il partner rende impossibile per le piccole spose di poter concordare l'uso di metodi contraccettivi, esponendole al rischio sia di contrarre malattie sessualmente trasmissibili, sia di gravidanze indesiderate, spesso molto rischiose. Sotto il profilo della natalità, ogni anno circa 16 milioni di ragazze aventi un'età compresa tra i quindici e i diciannove anni diventano madri, mentre è pari a circa un milione il numero di bambine con meno di quindici anni aventi la stessa sorte. Sono invece 3 milioni le ragazze aventi meno di vent'anni che hanno abortito in Paesi dove tale pratica è illegale o insicura. Sul punto, le complicazioni durante la gravidanza e il parto rappresentano, dopo i suicidi, la seconda causa di morte, con circa 70.000 ragazze che perdono la vita ogni anno. Inoltre, i bambini che nascono da madri adolescenti hanno il 50 per cento di probabilità in più di morire nei primi giorni dopo il parto, rispetto ai figli di donne tra i venti e i trentacinque anni. Si consideri che, ai sensi dell'articolo 37 della Convenzione del Consiglio d'Europa sulla prevenzione e la lotta contro la violenza nei confronti delle donne e la violenza domestica, la cosiddetta Convenzione di Istanbul dell'11 maggio 2011, «Le Parti adottano le misure legislative o di altro tipo necessarie per penalizzare l'atto intenzionale di costringere un adulto o un bambino a contrarre matrimonio». Inoltre, «Le Parti adottano le misure legislative o di altro tipo necessarie per penalizzare il fatto di attirare intenzionalmente con l'inganno un adulto o un bambino sul territorio di una Parte o di uno Stato diverso da quello in cui risiede, allo scopo di costringerlo a contrarre matrimonio». Si consideri anche che esiste una sempre più corposa giurisprudenza della Corte europea dei diritti dell'uomo, che enuclea rilevanti precetti per contrastare la violenza nei confronti delle donne. Sotto il profilo della legislazione nazionale, non vi sono espressi e specifici riferimenti normativi relativi al matrimonio forzato, così come puntuali statistiche al riguardo. Si consideri inoltre che, in data 22 ottobre 2014, in Commissione affari esteri alla Camera veniva approvata la risoluzione 7-00338, presentata dal Movimento 5 Stelle, a prima firma Maria Edera Spadoni, sul rispetto dei diritti dell'infanzia e delle donne in Iraq in riferimento alla questione delle spose bambine. In tale sede, il Governo si impegnava a «mantenere alta l'attenzione sul progetto di legge adottato dal precedente Governo iracheno ed ereditato dall'attuale Parlamento, anche in vista di possibili futuri passi che si dovessero rendere necessari per impedire la sua eventuale adozione, nel rispetto degli accordi internazionali sottoscritti e ratificati a difesa della dignità umana e dei diritti dell'infanzia e delle donne». Inoltre, in data 29 giugno 2016, presso il Consiglio d'Europa veniva presentata una mozione sul matrimonio forzato volta ad individuare misure necessarie alla sua prevenzione nonché all'identificazione di idonee metodologie, definizioni e criteri applicabili alla raccolta dei dati delle vittime di matrimoni forzati, in un'ottica di protezione delle vittime. In data 27 maggio 2014, la Svezia ha adottato un'apposita normativa volta a contrastare il fenomeno dei matrimoni forzati, prevedendo una fattispecie di reato ad hoc e sancendo la punibilità per chiunque induca o costringa un minore a sposarsi utilizzandone lo stato di vulnerabilità. Pertanto, azioni come la pressione esercitata da genitori o parenti possono portare ad una pena detentiva fino ad un massimo di quattro anni. Per queste ragioni, chiediamo che il Governo si impegni sui seguenti sei punti. Anzitutto, chiediamo che il Governo si impegni ad attivarsi, mediante l'utilizzo di ogni utile mezzo, presso le competenti sedi nazionali e internazionali, affinché siano compiuti tangibili passi volti al contrasto del fenomeno delle spose bambine, della violenza di genere contro le donne e dei rapporti di forza storicamente diseguali tra i generi, soprattutto in via preventiva, mediante l'adozione di politiche efficaci e di concrete misure da attuarsi nei territori maggiormente a rischio, dando seguito ai precetti contenuti nella Convenzione di Istanbul e nella Convenzione delle Nazioni Unite sui diritti del fanciullo. In secondo luogo, chiediamo che il Governo si impegni ad assumere ogni necessaria azione affinché si proceda in tempi brevi ad una compiuta raccolta, da parte degli organismi istituzionali, degli enti e delle organizzazioni competenti, dei dati inerenti al fenomeno delle spose bambine, nonché al successivo monitoraggio, studio e controllo per ostacolare fattivamente tale ripetuta violazione dei diritti umani. In terzo luogo, chiediamo che il Governo si impegni a incentivare, anche attraverso il coinvolgimento attivo delle organizzazioni internazionali governative e non governative riconosciute, un efficace piano di educazione ai diritti per le fasce di età maggiormente esposte, per il rafforzamento della coscienza civica a partire dall'età scolare, dell'autonomia e dell'autodeterminazione delle donne anche in tema di salute sessuale e riproduttiva, per il raggiungimento della parità di genere. PRESIDENTE. La invito a concludere, senatrice Donno. DONNO (M5S). Signora Presidente, sto per terminare, le chiedo qualche minuto ancora. In quarto luogo, chiediamo che il Governo si impegni ad adoperarsi affinché, a partire dal contesto nazionale ove si riscontra un vuoto precettistico, ogni Paese attualmente inoperoso implementi in maniera puntuale e cogente il proprio quadro normativo, mediante la previsione di specifiche fattispecie delittuose, sufficientemente sanzionatorie, sul matrimonio forzato. In quinto luogo, chiediamo che il Governo si impegni a garantire e promuovere, anche negli idonei ambiti extraterritoriali, un'apposita protezione e la garanzia dell'anonimato a tutte le ragazze e le bambine che intendano denunciare reati e minacce, anche mediante un precipuo impegno di ricezione e opportuna trasmissione da parte degli appartenenti alla professione medica. Infine, ma non per ultimo - ed è un punto molto importante - chiediamo che il Governo si impegni a sostenere, anche nel contesto del dialogo e del confronto tra le nazioni in tema sanitario e di tutela dei diritti, nel caso di pericolo di vita della madre minorenne esposta a violenze e coercizioni e del feto, alla presenza di condizioni igieniche adeguate, il riconoscimento della pratica dell'interruzione di gravidanza, nonché un idoneo successivo percorso di assistenza psicosociale.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg43">PRESIDENTE. Ha facoltà di parlare la senatrice Longo Eva per illustrare la mozione n. 650.</seg>
            </u>
            <note type="speaker">LONGO Eva (AL-A)</note>
            <u ana="#regular" who="#LongoEva" xml:id="ParlaMint-IT_2016-10-13-LEG17-Sed-700.u25">
               <seg xml:id="ParlaMint-IT_2016-10-13-LEG17-Sed-700.seg44">Signora Presidente, il nostro Gruppo ha presentato una mozione in cui anche noi evidenziamo l'esistenza del drammatico fenomeno del matrimonio precoce, che vede bambine dall'infanzia negata, costrette a sposare uomini adulti e a portare avanti gravidanze in un'età in cui dovrebbero essere ancora figlie.</seg>
               <seg xml:id="ParlaMint-IT_2016-10-13-LEG17-Sed-700.seg45">Premesso che il matrimonio dovrebbe essere un momento importante nella vita di un individuo, un passaggio di crescita personale fondamentale e un impegno da assumere con responsabilità come base per la creazione di un famiglia, nel mondo è ancora drammaticamente diffuso il fenomeno del matrimonio precoce: bambine costrette a sposare uomini adulti e a diventare madri in un'età in cui dovrebbero essere ancora figlie, con gravissime implicazioni sociali, psicologiche e sanitarie. I matrimoni precoci costituiscono, dunque, una violazione dei diritti umani. Su questo fenomeno abbiamo rilevato dati spaventosi, secondo i quali ogni anno 15 milioni di matrimoni hanno per protagonista una minorenne e 70.000 ragazze, di età compresa tra i quindici e i diciannove anni, muoiono ogni anno per le complicazioni legate al parto. Si tratta di un fenomeno in cui i diritti umani vengono violati, poiché queste spose bambine sono vittime di violenze e soprusi e incapaci di prendere decisioni valide per loro stesse.</seg>
               <seg xml:id="ParlaMint-IT_2016-10-13-LEG17-Sed-700.seg46">Sul fronte dello sfruttamento, degli abusi e delle mutilazioni, i numeri sono altrettanto allarmanti. Dei 6,5 milioni di bambini tra i cinque e quattordici anni che nel mondo lavorano come domestici in abitazioni private il 71 per cento sono bambine. Nel mondo circa il 20 per cento delle donne ha subito abusi sessuali da bambina. Ancora oggi più di 125 milioni di bambine sono sottoposte a mutilazioni genitali e una su cinque vive in Egitto. Nei prossimi dieci anni 30 milioni di bambine rischiano ancora di subire questa odiosa pratica. A fronte di un quadro del genere non è più possibile rimanere inerti. Bisogna porre fine a un tale vortice di violazione di diritti, povertà, diseguaglianza, esclusione, coercizione, matrimoni forzati, gravidanze precoci, pressioni sociali e negative. Le bambine sono una porzione debole della nostra società. Non possono difendersi; non hanno la forza e gli strumenti per ribellarsi al volere delle loro famiglie. Tocca, quindi, a noi aiutarle, difenderle, proteggerle e custodire la loro innocenza, garantire la possibilità di sognare un futuro con un uomo che scelgono liberamente.</seg>
               <seg xml:id="ParlaMint-IT_2016-10-13-LEG17-Sed-700.seg47">Diverse Convenzioni internazionali, tra cui quella sui diritti dell'infanzia e dell'adolescenza approvata dalle Nazioni Unite nel 1989, obbligano gli Stati firmatari ad adottare ogni misura legislativa, amministrativa, sociale ed educativa al fine di tutelare i fanciulli da ogni forma di violenza, brutalità, maltrattamenti e sfruttamenti, compreso quello sessuale.</seg>
               <seg xml:id="ParlaMint-IT_2016-10-13-LEG17-Sed-700.seg48">Con la nostra mozione impegniamo il Governo a vigilare affinché queste Convenzioni e risoluzioni internazionali vengano efficacemente rispettate. Poiché il fenomeno dei matrimoni forzati si sta registrando anche in Italia, a causa della presenza di molti immigrati, nella mozione chiediamo che si controllino gli stranieri che vivono in Italia per valutare se i matrimoni contratti coinvolgano o abbiano coinvolto minorenni e se, dunque, si possono ritenere frutto di violenza.</seg>
               <seg xml:id="ParlaMint-IT_2016-10-13-LEG17-Sed-700.seg49">Chiediamo di intraprendere, insieme al Parlamento, un percorso atto a verificare la situazione in Italia anche attraverso le associazioni che in questo senso operano nel territorio e di valutare, insieme al Parlamento, la predisposizione di una legge precisa che vieti espressamente il matrimonio forzato, intervenendo in un'ottica di prevenzione anche su quanti rientrano da Paesi molto poveri in cui questa pratica è diffusa.</seg>
               <kinesic type="applause">
                  <desc>Applausi dal Gruppo AL-A.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#LanzillottaLinda" xml:id="ParlaMint-IT_2016-10-13-LEG17-Sed-700.u26">
               <seg xml:id="ParlaMint-IT_2016-10-13-LEG17-Sed-700.seg50">Dichiaro aperta la discussione.</seg>
               <seg xml:id="ParlaMint-IT_2016-10-13-LEG17-Sed-700.seg51">È iscritta a parlare la senatrice Valdinosi. Ne ha facoltà.</seg>
            </u>
            <note type="speaker">VALDINOSI (PD)</note>
            <u ana="#regular" who="#ValdinosiMara" xml:id="ParlaMint-IT_2016-10-13-LEG17-Sed-700.u27">
               <seg xml:id="ParlaMint-IT_2016-10-13-LEG17-Sed-700.seg52">Signora Presidente, secondo le stime del Fondo delle Nazioni Unite per la popolazione, 13,5 milioni di ragazze ogni anno nel mondo sono costrette a sposarsi in minore età; 37.000 bambine adolescenti ogni giorno sono costrette a matrimoni forzati.</seg>
               <seg xml:id="ParlaMint-IT_2016-10-13-LEG17-Sed-700.seg53">Ho sottoscritto la mozione n. 637 - e ringrazio molto la vice presidente Valeria Fedeli per averla promossa - perché sono convinta che, di fronte a un fenomeno così grave come quello dei matrimoni precoci, abbiamo il dovere di impegnarci e di realizzare azioni concrete. Lo dobbiamo alle bambine e alle ragazze alle quali viene negata nei fatti l'infanzia; la negazione di un vissuto che comporta inevitabilmente la cancellazione della possibilità di una vita adulta autonoma, libera e autodeterminata.</seg>
               <seg xml:id="ParlaMint-IT_2016-10-13-LEG17-Sed-700.seg54">Fra le discriminazioni e le gravi violazioni dei diritti umani, cui è soggetto il genere femminile nel mondo, questa è senza ombra di dubbio la più grave e aberrante. L'imposizione del matrimonio, e la violenza sessuale ad esso correlata, a milioni di bambine e adolescenti le espone infatti a lesioni fisiche e a gravi rischi per la salute, con danni irreversibili dovuti alle gravidanze e ai parti precoci e mette a repentaglio la loro stessa vita. Basti pensare che, secondo uno studio, le gestanti di età dai dieci ai quattordici anni hanno 5 volte più probabilità di morire durante la gravidanza o il parto rispetto alle donne di venti-ventiquattro anni.</seg>
               <seg xml:id="ParlaMint-IT_2016-10-13-LEG17-Sed-700.seg55">Senza contare poi che il matrimonio precoce coincide con l'abbandono scolastico e finisce per bloccare ogni potenzialità di sviluppo della persona. Le spose bambine sono spesso segnate da depressione e suicidio per i gravi danni psichici che derivano dal vivere una condizione di vera e propria schiavitù sessuale.</seg>
               <seg xml:id="ParlaMint-IT_2016-10-13-LEG17-Sed-700.seg56">È solo del 2 luglio 2015 la prima risoluzione delle Nazioni Unite sulla prevenzione e l'eliminazione dei matrimoni forzati. La risoluzione, nel ribadire che i matrimoni precoci e forzati rappresentano una violazione dei diritti umani, si rivolge agli Stati e sottolinea l'importanza del coinvolgimento della società civile tutta per rafforzare il monitoraggio e gli interventi di prevenzione per contrastare questo fenomeno.</seg>
               <seg xml:id="ParlaMint-IT_2016-10-13-LEG17-Sed-700.seg57">La mozione n. 637 si muove nel solco di quella risoluzione, chiedendo quindi impegni molto precisi al nostro Governo. È importante e urgente che anche il nostro Paese si doti, a questo proposito, di una legislazione adeguata nel solco di quella svedese.</seg>
               <seg xml:id="ParlaMint-IT_2016-10-13-LEG17-Sed-700.seg58">Questa mozione - a mio avviso - è però anche molto importante perché sollecita una presa di coscienza in tutto il nostro Paese su questo fenomeno; un fenomeno che riguarda prevalentemente i Paesi del Continente africano ed asiatico, ma che con l'aumento delle immigrazioni rischia di crescere anche in Europa e nel nostro Paese. Non abbiamo dati perché le indagini per quanto concerne le comunità di stranieri extracomunitari che in Unione europea negano i diritti delle bambine sono discontinue, ma è un fenomeno che richiede la nostra massima attenzione, così come quello delle infibulazioni genitali femminili. In queste settimane, in Commissione infanzia e adolescenza, è in corso un'indagine conoscitiva sulla tutela della salute psicofisica dei minori nell'ambito della quale presteremo la dovuta attenzione a questi temi.</seg>
               <seg xml:id="ParlaMint-IT_2016-10-13-LEG17-Sed-700.seg59">Ritengo inoltre, e concludo, che vada considerata l'importanza del ruolo della scuola. La scuola è fondamentale per realizzare una concreta integrazione. Per questo vanno promossi e incentivati progetti nell'ambito scolastico rivolti a promuovere la conoscenza dei diritti e la parità tra donne e uomini.</seg>
               <seg xml:id="ParlaMint-IT_2016-10-13-LEG17-Sed-700.seg60">(ore 11,02) ( Segue VALDINOSI). Aggiungerei infine una raccomandazione al nostro Governo; quella di sostenere programmi e progetti di cooperazione internazionale, rivolti alla prevenzione di questo fenomeno e alla promozione quindi di una cultura rispettosa dei diritti delle bambine e delle ragazze che bandisca definitivamente i matrimoni forzati. Mai più spose bambine; per raggiungere questo obiettivo, oggi quasi utopistico data l'enormità del fenomeno nel mondo, abbiamo il dovere morale, ancor più che politico, di agire in ambito internazionale e nel nostro Paese, difendendo i diritti, la dignità e la vita stessa delle bambine. Ne va della nostra stessa umanità.</seg>
               <kinesic type="applause">
                  <desc>Applausi dal Gruppo PD e della senatrice Bianconi</desc>
               </kinesic>
               <note>PRESIDENTE. È iscritta a parlare la senatrice Stefani. Ne ha facoltà.</note>
            </u>
            <note type="president">Presidenza del vice presidente GASPARRI</note>
            <note type="time">11,02</note>
            <note type="speaker">STEFANI (LN-Aut)</note>
            <u ana="#regular" who="#StefaniErika" xml:id="ParlaMint-IT_2016-10-13-LEG17-Sed-700.u28">
               <seg xml:id="ParlaMint-IT_2016-10-13-LEG17-Sed-700.seg61">Signor Presidente, è veramente con soddisfazione che vedo oggi trattare questo argomento in Aula, visto che noi, come Gruppo della Lega Nord, abbiamo presentato un disegno di legge nel quale abbiamo voluto proporre l'introduzione del reato di costrizione al matrimonio e di induzione al viaggio finalizzato al matrimonio di minorenni.</seg>
               <seg xml:id="ParlaMint-IT_2016-10-13-LEG17-Sed-700.seg62">Credo sia importante valutare la nostra proposta anche perché a me personalmente è risultato davvero sorprendente che l'Italia non si sia ancora dotata all'interno del proprio codice penale di questa fattispecie di reato, in considerazione del fatto che il fenomeno delle cosiddette spose bambine - che poi, vorrei ricordare, non riguarda soltanto le bambine, ma anche i bambini - è drammatico e i dati riportati dai colleghi talvolta possono sembrare anche non coincidenti.</seg>
               <seg xml:id="ParlaMint-IT_2016-10-13-LEG17-Sed-700.seg63">Amnesty International, il rapporto dell'Unicef e Save the Children ci dicono che, attualmente, sono circa 700 milioni le donne in tutto il mondo che si sono sposate in età minorile. Stiamo parlando di almeno 15 milioni di donne minorenni che, ogni anno, sono state costrette o si sono comunque sposate in età minorile. Il dato diventa davvero drammatico quando si scopre che ogni anno almeno 70.000 bambine muoiono di parto. Si tratta di un fenomeno gravissimo, che riguarda moltissimi Paesi nel mondo: si parla infatti del Niger, del Ciad, della Somalia, del Mali o del Bangladesh, ma da questo fenomeno non è esente la stessa Italia perché, nonostante la normativa vigente nel nostro Paese, ci sono casi di matrimoni di questo tipo, anche se certamente non celebrati e riconosciuti in base al nostro diritto civile. Si tratta di un fenomeno che non è sotto controllo e non c'è un osservatorio che se ne occupi: sotto questo profilo è auspicabile un monitoraggio di tutto il territorio e di ciò che accade all'interno dei luoghi di culto di altre religioni, in cui potrebbero essere celebrati matrimoni tra uomini e bambine.</seg>
               <seg xml:id="ParlaMint-IT_2016-10-13-LEG17-Sed-700.seg64">Si tratta di un fenomeno di una gravità inusitata, perché un matrimonio precoce impedisce completamente ad una persona, ad un bambino di godere di diritti quale l'istruzione, di avere un futuro e un'infanzia che consentano loro di essere effettivamente un bambino.</seg>
               <seg xml:id="ParlaMint-IT_2016-10-13-LEG17-Sed-700.seg65">A nulla devono valere alcune considerazioni, che possono essere fatte: occorre infatti stare attenti ad un pensiero che può diventare dilagante. Stiamo attenti a non pensare che quella è la loro cultura, perché probabilmente una bambina che nasce in Niger, in Mali o in Ciad sa che potrebbe andare in sposa, perché la tradizione di quei Paesi la porta a ciò. Il fenomeno del matrimonio precoce, però, in alcune realtà purtroppo nasce non solo da una cultura di un certo tipo, ma anche da una grandissima povertà, materiale e morale, e dalla mancanza totale di istruzione e di educazione. Vi sono fenomeni legati alla guerra e alle crisi umanitarie e, non da ultimo, vi sono anche dettami religiosi che ostacolano un certo di tipo di sviluppo della civiltà: dietro a tali precetti religiosi ci si può trincerare e di essi l'ignoranza si può alimentare.</seg>
               <seg xml:id="ParlaMint-IT_2016-10-13-LEG17-Sed-700.seg66">Riteniamo dunque fondamentale prevenire tale fenomeno anche in Italia e per questo motivo ho inteso sottoscrivere la mozione n. 637, unendomi alla volontà della maggioranza - che vorrei fosse condivisa da tutti - volta a prevedere il reato di costrizione al matrimonio, che è stato introdotto in Svezia nel 2014. In realtà le pene previste dall'ordinamento svedese per tale reato in Italia risulterebbero irrisorie, perché da noi, prevedendo pene del genere, non andrebbe in galera nessuno. In Svezia si prevede infatti la reclusione fino a quattro anni per chi induce un minorenne al matrimonio e fino a due anni per chi induce al viaggio finalizzato al matrimonio. Quest'ultimo è un fenomeno grave e dobbiamo strutturare un'ipotesi di reato che deve risultare efficace e, soprattutto, applicabile.</seg>
               <seg xml:id="ParlaMint-IT_2016-10-13-LEG17-Sed-700.seg67">Ciò che accade in Italia - e vi sono moltissime testimonianze al riguardo - è che vi sono delle bambine che magari arrivano a confidare, fortunatamente, alla maestra o alla compagna di giochi che devono andare a fare un viaggio all'estero, nel Paese di origine, in cui andranno in sposa. Fortunatamente queste bambine, che magari fin dalla nascita hanno avuto accesso alla cultura e hanno avuto la possibilità di studiare, possono capire che quel matrimonio non si deve fare o che è sbagliato.</seg>
               <seg xml:id="ParlaMint-IT_2016-10-13-LEG17-Sed-700.seg68">Pensiamo a quelle bambine che invece nascono e crescono con un livello culturale tale per cui nemmeno si accorgono di essere vittima di un atto delinquenziale.</seg>
               <seg xml:id="ParlaMint-IT_2016-10-13-LEG17-Sed-700.seg69">Per questa ragione speriamo che non ci si limiti solo a una mozione: dobbiamo infatti arrivare a un disegno di legge il più possibile condiviso per prevedere l'ipotesi di reato, perché anche il viaggio deve essere fermato poiché. Infatti, nel momento in cui l'eventuale reato viene compiuto in un Paese straniero, come facciamo a punirlo? Probabilmente delle bambine non sono neanche più tornate a casa e dobbiamo pensare anche a questo profilo.</seg>
               <seg xml:id="ParlaMint-IT_2016-10-13-LEG17-Sed-700.seg70">Purtroppo sappiamo come stanno andando le cose in Italia per quanto riguarda il controllo del territorio e la difficoltà della gestione delle persone straniere che vivono o sono qui per il fenomeno ormai enorme delle migrazioni. Tuttavia, se avessimo un controllo del territorio, semplicemente con una verifica degli stati di famiglia, si potrebbe sapere chi vive all'interno di una famiglia e quanti bambini ci sono: se all'improvviso un bambino sparisce da uno stato di famiglia si può capire dove va a finire. Penso quindi a un controllo del territorio, un controllo di quello che accade in Italia.</seg>
               <seg xml:id="ParlaMint-IT_2016-10-13-LEG17-Sed-700.seg71">Auspico quindi che la mozione in discussione sia il prima possibile trasfusa in quel famoso disegno di legge che noi abbiamo presentato e per la cui calendarizzazione sia in Commissione giustizia che in Assemblea insisteremo al fine di vedere effettivamente introdotta una norma.</seg>
               <seg xml:id="ParlaMint-IT_2016-10-13-LEG17-Sed-700.seg72">Non sarà però sufficiente, perché non basta una norma contenuta nel codice penale: occorre fare una grandissima campagna di sensibilizzazione perché queste bambine all'interno della scuola devono sapere quali sono i loro diritti, soprattutto quello di essere bambine.</seg>
               <kinesic type="applause">
                  <desc>Applausi dal Gruppo LN-Aut</desc>
               </kinesic>
               <note>PRESIDENTE. È iscritto a parlare il senatore Sonego. Ne ha facoltà.</note>
            </u>
            <note type="speaker">SONEGO (PD)</note>
            <u ana="#regular" who="#SonegoLodovico" xml:id="ParlaMint-IT_2016-10-13-LEG17-Sed-700.u29">
               <seg xml:id="ParlaMint-IT_2016-10-13-LEG17-Sed-700.seg73">Signor Presidente, egregi colleghi, la mozione oggi in discussione richiama la nostra attenzione su un fenomeno di natura e dimensione mondiale, come hanno opportunamente rammentato, con dovizia di particolari e anche di numeri, le colleghe che si sono avvicendate prima di me nei loro interventi.</seg>
               <seg xml:id="ParlaMint-IT_2016-10-13-LEG17-Sed-700.seg74">Vorrei aggiungere che la questione della quale parliamo oggi è sì di carattere planetario, ma purtroppo riguarda anche le nostre città, i nostri paesi, le comunità anche piccole nelle quali viviamo. Anche nella porta accanto a casa nostra possono verificarsi casi come quelli che cerchiamo di rappresentare con i numeri di carattere globale che abbiamo citato. A me sembra, quindi, che l'iniziativa della collega Fedeli e delle altre college senatrici che oggi discutiamo sia particolarmente propizia e di grande rilievo (e le ringrazio per questo), e ci richiama come Stato e come Repubblica, a un'azione immediata e a tutti i livelli.</seg>
               <seg xml:id="ParlaMint-IT_2016-10-13-LEG17-Sed-700.seg75">Condivido quanto è stato detto a questo proposito: mi sembra opportuno varare al più presto una legge italiana sul modello di quella svedese, ma opportunamente italianizzata, che sanzioni queste prassi inaccettabili. Tuttavia, oltre naturalmente ad auspicare che questa legge venga approvata entro la legislatura, a me pare si debba aggiungere anche dell'altro: in attesa della sua approvazione, non possiamo rassegnarci all'inerzia. C'è un grande lavoro da fare che richiede l'intervento delle autorità scolastiche, degli insegnanti, dei servizi sanitari e sociali, dei pubblici ministeri e dei medici di famiglia, oltre che di quelli ospedalieri, per monitorare e combattere una prassi inaccettabile. Nessuno può chiamarsi fuori, nessuno può girarsi dall'altra parte o scegliere la strategia del silenzio, a proposito della quale propongo una ulteriore e conclusiva - per quanto riguarda il mio intervento - riflessione politica.</seg>
               <seg xml:id="ParlaMint-IT_2016-10-13-LEG17-Sed-700.seg76">La strategia del silenzio, purtroppo, è più estesa di quanto non appaia. È il frutto di una opzione culturale che dobbiamo abbandonare. È l'opzione in base alla quale c'è un malriposto senso di rispetto per culture diverse che non meritano di essere rispettate.</seg>
               <seg xml:id="ParlaMint-IT_2016-10-13-LEG17-Sed-700.seg77">Lo dobbiamo dire con molta franchezza e assertività: si tratta di culture diverse che, in quanto portatrici di valori e di prassi che violano diritti fondamentali della persona, non solo non vanno rispettate, magari proprio in nome della loro diversità, ma vanno apertamente contrastate e sanzionate.</seg>
               <seg xml:id="ParlaMint-IT_2016-10-13-LEG17-Sed-700.seg78">Un po' tutti siamo chiamati a questo compito, perché dobbiamo tutti stare in guardia nei confronti delle culture che propongono comportamenti inaccettabili dal punto di vista della tutela dei diritti umani e che, in quanto culture, pretendono e, a volte, riescono a diventare prassi e, in quanto prassi, a volte pretendono e riescono a diventare legge, anche se si tratta di leggi autodeterminate e illegittimamente determinate.</seg>
               <seg xml:id="ParlaMint-IT_2016-10-13-LEG17-Sed-700.seg79">Noi dobbiamo ribadire - lo deve fare il Parlamento in primo luogo - che nella Repubblica nessuno ha il diritto di proclamare la propria legge; che l'unica legge è quella della Repubblica e che la legge della Repubblica è la legge che risolve, in sé, ogni forma di legislazione e che nessun'altra forma di legislazione è tollerata nella Repubblica.</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <note>PRESIDENTE. È iscritto a parlare il senatore Romano. Ne ha facoltà.</note>
            </u>
            <note type="speaker">ROMANO (Aut (SVP, UV, PATT, UPT)-PSI-MAIE)</note>
            <u ana="#regular" who="#RomanoLucio" xml:id="ParlaMint-IT_2016-10-13-LEG17-Sed-700.u30">
               <seg xml:id="ParlaMint-IT_2016-10-13-LEG17-Sed-700.seg80">Signor Presidente, io vorrei ringraziare la vice presidente Fedeli, la collega senatrice Fedeli, per essere stata la ispiratrice di questa mozione, che ho sottoscritto in maniera davvero convinta insieme ad altre colleghe e - lo sottolineerei - altri colleghi. Su questo tema, infatti, non può esserci una discriminazione di interpretazione o di sensibilità.</seg>
               <seg xml:id="ParlaMint-IT_2016-10-13-LEG17-Sed-700.seg81">Questo è un tema che inerisce i fondamenti dei diritti umani, che, appunto essendo fondamentali, appartengono a tutti e ad ognuno. I dati sono certamente drammatici. Sono stati richiamati negli interventi che mi hanno preceduto. Ricordiamo che ogni sette secondi nel mondo una ragazza di meno di quindici anni si sposa, spesso con un uomo molto più grande di lei. A tutt'oggi abbiamo più di 700 milioni di donne sposate prima dei diciotto anni, delle quali un terzo sposate prima dei quindici anni.</seg>
               <seg xml:id="ParlaMint-IT_2016-10-13-LEG17-Sed-700.seg82">Certo, sono dati statistici sicuramente non rispondenti con precisione e puntualità al vero dato di fatto, e devo pensare che possono essere nient'altro che sottostimati. In ragione anche di una stima futura, si prevede che nel 2030 oltre 950 milioni di donne saranno sposate, e giovanissime. E nel 2050, addirittura oltre un miliardo e mezzo di giovani minorenni saranno costrette a matrimoni che (è importante richiamarne l'aggettivazione) saranno precoci e forzati. Questo vuol significare che c'è tutta una sofferenza che caratterizza la questione a livello mondiale.</seg>
               <seg xml:id="ParlaMint-IT_2016-10-13-LEG17-Sed-700.seg83">Secondo alcuni - i famosi titolari del ben altro pensiero, coloro che ritengono che ci siano ben altri problemi - trattare questi temi oggi, nell'attualità economica internazionale, nella dialettica politica nazionale ed europea, può rappresentare un argomento ancillare, che va cioè a occupare un piano sottostante.</seg>
               <seg xml:id="ParlaMint-IT_2016-10-13-LEG17-Sed-700.seg84">A me così non sembra, perché quando un'Aula del Senato si confronta su queste tematiche, quando tratta i diritti fondamentali, riconosce la nobiltà non solo dell'argomento, ma anche dell'istituzione che i senatori rappresentano.</seg>
               <seg xml:id="ParlaMint-IT_2016-10-13-LEG17-Sed-700.seg85">Qualcuno ha detto che questi dati caratterizzano solamente alcune zone del mondo. A me non risulta, perché da un'indagine più approfondita, se è vero che nell'Africa subsahariana si contano approssimativamente (e per difetto) circa 39 milioni di matrimoni precoci e forzati, è altrettanto vero che, alla luce di altri dati, l'Europa non è esente dal fenomeno: in Europa ne abbiamo quantificati circa 12 milioni; ancor meno sono esenti il Medio Oriente, con 18 milioni, l'America latina e i Caraibi con 25 milioni e l'Asia meridionale con oltre 32 milioni.</seg>
               <seg xml:id="ParlaMint-IT_2016-10-13-LEG17-Sed-700.seg86">Questi sono dati effettivamente drammatici che si richiamano a fondamenti culturali, ma non porrei la questione sotto un profilo squisitamente religioso, in quanto divisivo e conflittuale, ma secondo un'ottica laica: una laicità che ci fa dire che i diritti fondamentali che non vengono riconosciuti e che sono mortificati e offesi, non hanno solamente una collocazione di ordine religioso, ma diventano il portato di una cultura in cui alcune figure si trovano ad assumere una posizione subordinata ad altre nell'assetto sociale. Credo che questo sia il tema che deve coinvolgere il Senato nei possibili provvedimenti che ne conseguiranno.</seg>
               <seg xml:id="ParlaMint-IT_2016-10-13-LEG17-Sed-700.seg87">Mi ha molto colpito il rapporto, che è stato evocato anche negli interventi precedenti, curato da Save the Children, in cui si richiamano in particolare tre tipi di libertà: la prima forma di libertà - ricordando con questo anche Isaiah Berlin e il suo famoso saggio «Due concetti di libertà» - è la cosiddetta libertà negativa, che consiste nel liberarsi dalla violenza; Save the Children parla appunto di free from harm. Ma si parla anche di una libertà positiva, perché senza liberarsi dalla violenza non si è neanche liberi di vivere e di aprirsi all'informazione, alla cultura e all'educazione. Quindi, si passa dalla libertà dalla violenza alla libertà di vivere: free to live - come afferma Save the Children - e free to learn, ossia liberi di accedere alle fonti educative. Credo che il passaggio principale sia proprio questo. È vero, ogni volta che si trattano alcuni temi, si dice che è un tema di ordine culturale: sono d'accordo che si tratti di un tema di ordine culturale, ma di una cultura pre-politica, che ci dà la possibilità, avendo delineato valori e principi di riferimento, di coniugare veramente la politica con il bene comune. Non è un problema solamente nazionale. A me fa molto piacere che sia presente oggi, oltre che per competenza sull'argomento e per sensibilità personale, anche come rappresentazione istituzionale, il Sottosegretario per gli affari esteri, che dà la dimostrazione di come evidentemente questo sia un tema che deve interessare anche la diplomazia e i contatti a livello internazionale. Infatti, è vero che la cultura viene affermata attraverso l'enunciazione di alcuni principi (Carta dei diritti fondamentali, Convenzione sui diritti dell'infanzia e dell'adolescenza), ma è anche vero che lo stesso Consiglio dei diritti umani delle Nazioni Unite ha adottato, il 1° luglio 2015, la prima risoluzione sui matrimoni precoci e forzati. Noi stessi abbiamo provveduto, in ragione della Convenzione del Consiglio d'Europa, a concretizzare in Italia una legge che ratifica, appunto, la Convenzione sottoscritta ad Istanbul l'11 maggio del 2011. Il passaggio che a me preme sottolineare però è il seguente: l'enunciazione di principi e il riconoscimento dei diritti sono sicuramente fondamentali, ma non possono essere esaustivi, perché i principi e i valori di riferimento non devono essere imposti con la forza, ma trasmessi attraverso una procedura di ordine diplomatico, culturale ed economico che fa sì che, attraverso lo sviluppo sociale, si possano trarre le giuste conseguenze. Si potrebbe immediatamente pensare che ci sia una disparità ovvia tra una dimensione di libertà declinata in alcune realtà del mondo e una libertà negata in altre realtà del mondo. Non vorrei però che questa libertà positiva di alcune realtà nel mondo venga trasferita in altre in senso di imposizione, in senso di comando, addirittura con la stessa violenza. Credo che questo sia un aspetto importante, perché il processo educativo e la dimensione culturale passano attraverso gli organi a livello internazionale, ma devono essere trasferiti e fatti propri attraverso un procedimento che richiede non solo diplomazia, ma anche giusti contatti. Infatti, lentamente con il progresso e con l'evoluzione si dà luogo anche alla riduzione, se non alla scomparsa, di un fenomeno estremamente drammatico. Io credo che questo sia uno degli aspetti che maggiormente caratterizzano la trattazione di questo tema. Ho voluto sottoscrivere convintamente - come dicevo all'inizio del mio breve intervento - questa mozione, perché essa delinea dei punti ben precisi di un percorso che il Parlamento stesso può portare a termine o che d'altra parte, attraverso altri tipi di provvedimenti, può consentire di conseguire un risultato tanto auspicato. Infatti in questa mozione si chiede al Governo di attivarsi, nelle sedi internazionali, al fine di garantire il pieno rispetto, da parte dei Paesi che ne sono firmatari, della Convenzione sui diritti dell'infanzia e dell'adolescenza; ad assumere tutte le opportune iniziative per la piena attuazione della risoluzione del Consiglio dei diritti umani delle Nazioni Unite, alla luce della grave violazione dei diritti umani, oltre che di ogni principio di civiltà, che comporta il perpetrarsi della pratica dei matrimoni forzati; per ultimo, ma non ultimo, a valutare in uno scambio sinergico con il Parlamento l'opportunità di dotare l'Italia, in linea con l'esempio virtuoso della Svezia (già menzionata), di un'apposita normativa, al fine di configurare quale nuova fattispecie delittuosa il matrimonio forzato e tutte le attività connesse. Signor Presidente, le chiedo solamente pochissimi secondi, senza andare oltre il tempo che mi è stato indicato. Vorrei richiamare in quest'Aula, in maniera molto breve, quanto Malala ebbe a riportare nel discorso alla cerimonia per il premio Nobel conseguito il 10 dicembre 2014, all'età di appena diciassette anni. C'è un passaggio del suo intervento che credo vada a sintetizzare nobilmente quello che ho cercato di trasmettere ai colleghi: che sia l'ultima volta - così dice Malala - che un bambino o una bambina spendono la loro infanzia in una fabbrica, che sia l'ultima volta che una bambina sia costretta a sposarsi e che sia l'ultima volta che un bambino innocente muoia in guerra. Che vuol dire questo? Vuol dire che ciò di cui stiamo trattando oggi è un aspetto, ma non è il solo, di tutte le violenze e di tutte le vessazioni ( violenze che vengono somministrate), di tutta la marginalità e di tutto l'abbandono che sono a carico degli adolescenti e dei bambini. Si tratta quindi di un problema che ci coinvolge e che fa dire alla stessa Malala: che sia l'ultima volta che una classe resti vuota e che sia l'ultima volta che ad una bambina venga detto che l'istruzione è un crimine e non un diritto.</seg>
               <kinesic type="applause">
                  <desc>Applausi dai Gruppi Aut (SVP, UV, PATT, UPT)-PSI-MAIE e PD. Congratulazioni</desc>
               </kinesic>
               <note>PRESIDENTE. È iscritta a parlare la senatrice Padua. Ne ha facoltà.</note>
            </u>
            <note type="speaker">PADUA (PD)</note>
            <u ana="#regular" who="#PaduaVenera" xml:id="ParlaMint-IT_2016-10-13-LEG17-Sed-700.u31">
               <seg xml:id="ParlaMint-IT_2016-10-13-LEG17-Sed-700.seg88">Signor Presidente, anch'io ringrazio la nostra Vice Presidente e mi sento anch'io coprotagonista in questo percorso.</seg>
               <seg xml:id="ParlaMint-IT_2016-10-13-LEG17-Sed-700.seg89">Vorrei cominciare dalle parole che ha appena pronunciato il senatore Romano, perché purtroppo, nonostante la profonda condivisione, la convinzione e il riconoscimento che il mondo ha fatto alla giovane Malala, il suo auspicio ancora oggi e ancora in questo momento viene tradito. Ed è tradito perché abbiamo detto e ripetuto dati che non sono numeri: ogni sette secondi, quindi già durante questo nostro confronto, quante bambine sono state date in spose? Dunque, questo mandato e questo auspicio ancora oggi vengono traditi e delusi.</seg>
               <seg xml:id="ParlaMint-IT_2016-10-13-LEG17-Sed-700.seg90">Voglio ricominciare da quanto scritto ieri in un articolo di «Avvenire», secondo cui gli uomini cui queste bambine sono date in spose sono sconosciuti che le comprano come cose al mercato, che le useranno come schiave, che abuseranno di loro, che le priveranno della possibilità di studiare e di frequentare coetanei, che le obbligheranno ad avere gravidanze precoci e indesiderate, con conseguenze gravissime, a volte mortali.</seg>
               <seg xml:id="ParlaMint-IT_2016-10-13-LEG17-Sed-700.seg91">Il circolo vizioso che riguarda i matrimoni infantili racchiude in sé, quindi, una miscela di fattori davvero nefasti: alta possibilità di abbandono scolastico, possibilità di contrarre malattie veneree davvero terribili, come l'HIV, che in quei Paesi non vede ancora riconosciuto il diritto alle cure, o di morire a causa di complicazioni durante la gravidanza o il parto. Sappiamo bene, infatti, che la seconda causa di morte per le ragazze, dopo i suicidi, è rappresentata proprio dalle gravidanze e dal parto.</seg>
               <seg xml:id="ParlaMint-IT_2016-10-13-LEG17-Sed-700.seg92">E tutto questo ha una paternità e una maternità bei definiti: guerra, povertà, discriminazione di genere, mancato accesso all'istruzione. A volte, sono le stesse famiglie che, pur di dare una speranza di vita alla propria figlia, la cedono come fosse un oggetto, trattandola al pari di una cosa. Vediamo quanta disperazione c'è in questo gesto.</seg>
               <seg xml:id="ParlaMint-IT_2016-10-13-LEG17-Sed-700.seg93">Tutto questo è inoltre inesorabilmente amplificato e diventa particolarmente evidente in momenti tragici e di guerra, come quelli che stanno ora vivendo alcuni Paesi nel mondo, come la Libia o la Siria, dove tale pratica, a volte, rappresenta l'unico modo per salvare una ragazza da ulteriori nefandezze, come stupri o violenze, che aumentano purtroppo vertiginosamente nei casi di conflitti armati lunghi e cruenti.</seg>
               <seg xml:id="ParlaMint-IT_2016-10-13-LEG17-Sed-700.seg94">Sappiamo anche come in certi Paesi, in Africa ad esempio, alcuni genitori, privi di ogni possibilità di reazione (non possono neanche difendersi), sono costretti a subire veri e propri rapimenti dei propri cari, a subire un destino che certamente non vorrebbero.</seg>
               <seg xml:id="ParlaMint-IT_2016-10-13-LEG17-Sed-700.seg95">Mancanza dei minimi livelli di istruzione, povertà e presenza di culture che spesso relegano le donne in fondo alla piramide sociale contribuiscono a creare quella fragilità di cui le bambine, poi, rimangono vittime.</seg>
               <seg xml:id="ParlaMint-IT_2016-10-13-LEG17-Sed-700.seg96">Se il problema delle spose bambine, da una parte, riguarda in primis alcuni tra i Paesi più poveri del mondo (sono stati citati: Congo, Yemen, Niger e India su tutti), in altri ben più ricchi vi è il problema dell'aumento delle gravidanze in età adolescenziale, come in Australia o negli Stati Uniti.</seg>
               <vocal type="shouting">
                  <desc>Richiami del Presidente</desc>
               </vocal>
               <seg xml:id="ParlaMint-IT_2016-10-13-LEG17-Sed-700.seg97">Mi avvio alla conclusione.</seg>
               <seg xml:id="ParlaMint-IT_2016-10-13-LEG17-Sed-700.seg98">Tornando al problema delle spose bambine, dobbiamo rilevare come anche nel nostro Paese, con l'aumento dell'immigrazione di persone provenienti dal subcontinente indiano e dai Paesi arabi, portatrici di culture molto differenti dalla nostra, sia aumentato il fenomeno dei matrimoni forzati. Con la presenza delle seconde generazioni il matrimonio, da combinato, è diventato forzato. Questo implica un processo di violenza psicofisica, quasi sempre misconosciuto, del quale prendiamo coscienza e consapevolezza soltanto quando si verifica un fatto di cronaca eclatante, come abbiamo visto.</seg>
               <seg xml:id="ParlaMint-IT_2016-10-13-LEG17-Sed-700.seg99">Tutto questo non è ineludibile, si può e si deve cambiare. Infatti, le scelte politiche dei Governi nazionali possono cambiare le cose nel mondo: la prima inderogabile opzione parte dall'esigenza di creare un'istruzione adeguata e livelli minimi indispensabili. Lasciatemi aggiungere solo che cultura e istruzione rappresentano i due pilastri da cui partire per poter cambiare la vita di interi popoli e Nazioni e per contribuire a realizzare un mondo più giusto, senza il quale non ci può essere pace. Solo l'accesso all'istruzione per tutte quelle bambine attualmente escluse potrà davvero salvare il mondo.</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg100">Chiedo alla Presidenza l'autorizzazione a consegnare la restante parte dell'intervento affinché sia allegato al Resoconto della seduta odierna.</seg>
               <seg xml:id="ParlaMint-IT_2016-10-13-LEG17-Sed-700.seg101">PRESIDENTE. La Presidenza l'autorizza in tal senso.</seg>
            </u>
         </div>
         <div type="debateSection">
            <head>Saluto ad una rappresentanza di studenti</head>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u32">
               <seg xml:id="ParlaMint-IT_2016-10-13-LEG17-Sed-700.seg102">Salutiamo i docenti e gli studenti dell'Istituto comprensivo statale di Montelibretti, in provincia di Roma, che stanno seguendo i nostri lavori.</seg>
               <kinesic type="applause">
                  <desc>Applausi.</desc>
               </kinesic>
            </u>
         </div>
         <div type="debateSection">
            <head>Ripresa della discussione delle mozioni 1-00637, 1-00649 e 1-00650 - Iniziative di contrasto fenomeno matrimonio forzato</head>
            <note>(ore 11,33) PRESIDENTE. È iscritta a parlare la senatrice Bencini. Ne ha facoltà.</note>
            <note type="speaker">BENCINI (Misto-Idv)</note>
            <u ana="#regular" who="#BenciniAlessandra" xml:id="ParlaMint-IT_2016-10-13-LEG17-Sed-700.u33">
               <seg xml:id="ParlaMint-IT_2016-10-13-LEG17-Sed-700.seg103">Signor Presidente, colleghi, stamane, come già ricordato, poniamo l'attenzione sul tema dei matrimoni precoci, che rappresentano un fenomeno culturale in alcuni Paesi, soprattutto asiatici e africani, ma da cui anche noi non siamo immuni. Esso coinvolge donne e bambine dai dodici ai diciassette anni, alle quali viene letteralmente tolta l'infanzia e che spesso sono sottoposte a soprusi e a violenze. Oltre all'aggravante di doversi sposare con persone a loro non gradite, in un'età molto fragile, subiscono violenze di tipo fisico e psicologico.</seg>
               <seg xml:id="ParlaMint-IT_2016-10-13-LEG17-Sed-700.seg104">Il fenomeno non è connesso solo alla guerra e alla povertà, ma spesso anche all'ignoranza ed è sostenuto da leggi antiche, quasi tribali, che, in assenza di un livello culturale appropriato, vengono semplicemente accettate e imposte a queste ragazze, che non hanno alcun potere di scelta, sono isolate dalla società civile e private dell'infanzia.</seg>
               <seg xml:id="ParlaMint-IT_2016-10-13-LEG17-Sed-700.seg105">Questo è l'aspetto peggiore perché ovviamente viene tolta loro la libertà e la possibilità di autodeterminarsi. Non si possono privare queste bambine dei loro affetti, della loro famiglia, di tutto quanto avevano fino a quel momento per consegnarle ad una persona che non vogliono. Spesso, poi, vengono date in consegna ad un'altra persona perché la famiglia, magari, è poco abbiente e ha bisogno di reperire soldi e infatti, quando si dà in sposa una bambina, si ottiene del denaro da chi la prende in moglie.</seg>
               <seg xml:id="ParlaMint-IT_2016-10-13-LEG17-Sed-700.seg106">I numeri di questa pratica sono allarmanti. Vengono citati anche da un articolo de «l'Espresso» di Ginevra Nozzoli: stando alle cifre fornite da Save the Children, l'India è in testa con il 47 per cento di spose bambine, segue la Nigeria con il 40, e sono oltre il 50 per cento nelle regioni del Nord-Ovest dell'Etiopia. Ma a fare ancora più paura sono i numeri delle bambine che ogni anno diventano madri: 16 milioni tra i quindici e i diciannove anni, oltre un milione prima dei quindici anni. Si considerino i problemi derivanti dal parto, le complicazioni della gravidanza e anche i suicidi, dato che, ovviamente, quando queste bimbe si trovano ad affrontare un'esperienza importante come la maternità, spesso vanno incontro alla morte non solo perché un evento come la maternità, in un corpo così giovane, può avere conseguenze gravi, ma anche perché, dopo aver partorito, subiscono complicanze anche psicologiche dovendo sorreggere un carico fisico ed emotivo importante.</seg>
               <seg xml:id="ParlaMint-IT_2016-10-13-LEG17-Sed-700.seg107">Ci sono casi di ragazze giovanissime, appartenenti a famiglie di immigrati ma italiane, anche da un paio di generazioni, forzate a tornare al Paese di origine per essere date in spose. Siano chiari due punti: in primo luogo si tratta di ragazze italiane che è dovere dello Stato proteggere e tutelare. Sono italiane nei fatti perché spesso queste ragazze vivono qui, sono immigrate di seconda generazione, ma non hanno la cittadinanza.</seg>
               <seg xml:id="ParlaMint-IT_2016-10-13-LEG17-Sed-700.seg108">Forse quindi sarebbe il caso di riprendere la trattazione della legge sullo ius soli, che è passata alla Camera ma è ferma al Senato. Infatti, se arrivassimo a concretizzare quel disegno di legge, probabilmente potremmo aiutare queste ragazze e fare in modo che non vengano "esportate" per andare a sposare una persona che si trova in un altro Paese. La nostra civiltà deve essere migliore di così, più forte delle usanze e credenze popolari e certamente deve scoraggiare qualsiasi atteggiamento di disinteresse che si mascheri dietro il ridicolo commento: sono straniere. Queste ragazze non solo perdono la loro infanzia, e contestualmente la loro felicità, per sempre, ma spesso rischiano la vita a causa delle violenze e dell'esperienza traumatica che devono subire a quell'età. Il nostro strumento per opporci a questa realtà, cambiandola nel meglio sperabile, è la politica, l'intervento del legislatore. Noi abbiamo questo strumento e siamo qui apposta. Ho firmato volentieri la mozione della vice presidente Valeria Fedeli perché credo sia un passo avanti e costituisca un impegno che il Parlamento deve assumersi. È anche vero che esistono dei disegni di legge, come ricordava la senatrice Stefani, con i quali, forse, si può cominciare a incidere sul codice penale per punire chi effettivamente attua queste pratiche nel nostro Paese (è ovvio che non possiamo punire chi si trova in altri Paesi con culture diverse). Diamo però il buon esempio: proprio perché siamo un Paese che accoglie chi proviene da altri Paesi con culture e religioni ben diverse dalle nostre e proprio perché vogliamo includere queste persone, dare loro la cittadinanza e fare in modo che rispettino la nostra cultura e il nostro modo di vivere, sarebbe opportuno dare loro in primis il famoso ius soli per affiliarle e fidelizzarle alla cultura del nostro Paese. Allo stesso tempo, sarebbe necessaria una legge che punisca chi, in qualche modo, costringe le bambine a sposarsi contro la propria volontà. Sono pienamente d'accordo con la senatrice Padua, ma anche con altri che hanno sollevato il problema dell'istruzione. È ovvio che occorre incentivare la cultura. Proprio perché il nostro Paese si è aperto al mondo e accoglie persone provenienti da altre culture, è necessario partire dal nostro territorio per far sì che vi sia una migliore istruzione anche per le persone che vivono in un ambito familiare e in un contesto culturale e religioso diverso dal nostro. È necessario incidere sull'educazione sentimentale e soprattutto sugli uomini che spesso non hanno il senso del pudore. Io come donna, al di là del fatto che sono italiana, ma fortunatamente le donne in generale, non prenderei mai in sposo un dodicenne o un sedicenne. Al contrario, il maschio non sembra avere questo senso del pudore: si approccia tranquillamente ad avere rapporti sessuali con donne di quindici o sedici anni, quando magari lui ne ha ventiquattro, o prende in sposa donne molto piccole. Credo, quindi, sia importante un'educazione sentimentale nel rispetto delle parti, e questo lavoro va fatto insieme agli uomini proprio per creare un rispetto dei sentimenti e fare in modo che queste cose non avvengano.</seg>
               <kinesic type="applause">
                  <desc>Applausi dal Gruppo PD e del senatore Cervellini</desc>
               </kinesic>
               <note>PRESIDENTE. È iscritta a parlare la senatrice Idem. Ne ha facoltà.</note>
            </u>
            <note type="speaker">IDEM (PD)</note>
            <u ana="#regular" who="#IdemJosefa" xml:id="ParlaMint-IT_2016-10-13-LEG17-Sed-700.u34">
               <seg xml:id="ParlaMint-IT_2016-10-13-LEG17-Sed-700.seg109">Signor Presidente, onorevoli colleghe e colleghi, la mozione della senatrice Fedeli, di cui sono cofirmataria e alla quale mi riferisco, intende impegnare il Governo su tre punti rispetto al fenomeno delle spose bambine, i cui dati sono stati riportati dalle cronache ieri, in seguito al report diffuso martedì da Save the Children, in occasione della Giornata internazionale delle bambine e delle ragazze. Le statistiche portano alla nostra attenzione dati medi molto preoccupanti, ma i dati singoli, troppo frequentemente, sono spaventosi: bambine date in sposa addirittura a sei/otto anni, costrette a rapporti sessuali la notte stessa del matrimonio, forzate da un marito che né conoscono né tantomeno hanno liberamente scelto, a dispetto delle leggi vigenti nei rispettivi Paesi e degli accordi stipulati tra le famiglie. Voglio ricordare a tal proposito la storia drammatica della ragazza iraniana Zeinab Sekaanvand Lokran, che potrebbe essere giustiziata proprio oggi per aver ucciso il marito, dopo aver subito un matrimonio precoce forzato, scosse e violenze più volte denunciate. I problemi però non riguardano solo i matrimoni e le maternità precoci, che, per via della struttura fisica ancora da sviluppare e della condizione fisiologica immatura delle madri bambine, comportano enormi rischi per la loro salute e per la vita loro e dei loro figli. L'Unicef ha diffuso dati secondo cui le bambine tra i cinque e i quattordici anni sono occupate il 40 per cento in più del tempo (circa 160 milioni di ore in più al giorno), rispetto ai ragazzi della stessa fascia di età, in lavori domestici non pagati nonché nella raccolta di acqua e di legna. Si stima che le ragazze tra i dieci e i quattordici anni in Asia meridionale, Medio Oriente e Nord Africa sono occupate circa il doppio del tempo in faccende domestiche rispetto ai ragazzi, e che solo una femmina ogni tre maschi frequenta la scuola secondaria. L'Agenzia ONU ipotizza che un miglioramento di questo dato del 10 per cento alzerebbe il PIL del 3 per cento, ma questo argomento non vale, niente da fare; all'interno di una situazione desolante per l'infanzia nei Paesi poveri - secondo un rapporto Unicef-Banca mondiale, 385 milioni di bambini vivono in povertà estrema - quella delle bambine rappresenta una posizione doppiamente perdente. Signor Presidente, ho chiesto di intervenire perché voglio rivolgere con forza un appello al Governo affinché si impegni nel senso di questa mozione, ma vorrei anche cogliere l'occasione per riportare l'attenzione delle onorevoli colleghe e colleghi alla mozione che abbiamo discusso ieri in quest'Assemblea e con cui si impegna il Governo nella lotta all'obesità. Lo faccio per rilevare che nel giro di due giorni ci siamo occupati, da un lato, dei sintomi e degli effetti di una civiltà che si perde nella spirale di risorse sprecate; risorse sprecate per riempire con cibo spazzatura il vuoto del non senso della propria esistenza, per promuovere campagne in favore di stili di vita e di alimentazione sani, per curare le patologie legate all'obesità: quanti soldi spesi in lassativi, in antidepressivi, in chirurgia estetica, in palestra, in benessere, in junk food ! E non estendo il ragionamento. Dall'altro lato, oggi ci occupiamo degli effetti di una civiltà che si cancella nella spirale della povertà, perché ricordiamo che quello delle spose bambine è un fenomeno in larga parte legato alla povertà, la quale accentua, giocoforza, le criticità legate alla loro cultura e alla loro religione; una civiltà che si cancella nella spirale della fame, della denigrazione, dei diritti negati. Vanno difesi i diritti di bambine e bambini, degli adolescenti. Va assolutamente tutelata la loro incolumità, va costruito giorno per giorno il loro futuro. La politica si deve attivare affinché a livello internazionale, come nel nostro Paese, ci si doti di strumenti di programmazione e di contrasto, ma sarà sempre un lavoro fatto soltanto a metà, se queste discussioni e questi impegni non sono anche un'occasione per mettere in luce le nostre dirette responsabilità rispetto alla condizione di estrema povertà in quei Paesi. È uno sguardo in faccia alla nostra ipocrisia. Questi momenti di dibattito devono costituire anche un appuntamento preciso con la lettura aggiornata della nostra storia, anche e soprattutto quella recente, e in cui non dobbiamo perdere l'opportunità di riflettere in modo critico sui nostri modelli di consumo, sulle nostre soluzioni alla crisi attuale, sulla nostra condizione di vita, sui nostri privilegi, che talvolta tramutiamo in diritti che, se visti in chiave storica e sistemica, sono in realtà indifendibili nonché in netta contraddizione con le nostre varie posizioni. Il tempo a mia disposizione non mi permette di affrontare i ragionamenti ai quali ho genericamente accennato in chiusura, ma non dimentichiamoci di illuminare anche questa visuale.</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <note>PRESIDENTE. È iscritta a parlare la senatrice Donno. Ne ha facoltà.</note>
            </u>
            <note type="speaker">DONNO (M5S)</note>
            <u ana="#regular" who="#DonnoDaniela" xml:id="ParlaMint-IT_2016-10-13-LEG17-Sed-700.u35">
               <seg xml:id="ParlaMint-IT_2016-10-13-LEG17-Sed-700.seg110">Signor Presidente, voglio iniziare raccontandovi una storia, quella di Rubina, di 400 euro e di una bicicletta.</seg>
               <seg xml:id="ParlaMint-IT_2016-10-13-LEG17-Sed-700.seg111">Rubina era una bambina come tante; il suo unico problema era quello di essere nata in uno Stato, il Bangladesh, dove la sua dignità di minore era calpestata quotidianamente. Ormai da qualche anno, infatti, Rubina, nel pieno del suo sbocciare, veniva molestata da uomini e ragazzi del suo villaggio. La famiglia, allora, decise di farle un regalo il giorno del suo dodicesimo compleanno: per contrastare le molestie che subiva quotidianamente nel suo villaggio e per non infangare il nome della discendenza, si decise che era arrivato il momento di darla in moglie. Nessuno chiese alla piccola Rubina la sua opinione e nessuno si domandò quale fosse il suo volere. Così Rubina, da poco dodicenne, fu costretta a contrarre matrimonio dando l'addio per sempre alla propria infanzia, portando in dote 400 euro e una bicicletta.</seg>
               <seg xml:id="ParlaMint-IT_2016-10-13-LEG17-Sed-700.seg112">Rubina era una bimba come tante, andava a scuola e giocava con le amiche. Fu proprio la scuola, e in particolare un professore, a volerla riportare sui banchi della sua classe. E grazie a questo intervento i genitori decisero di rinviare le precoci nozze. Ma, come ogni brutta storia, arriva un epilogo spiacevole.</seg>
               <seg xml:id="ParlaMint-IT_2016-10-13-LEG17-Sed-700.seg113">La piccola risultava sempre più assente alle lezioni; assenza che la famiglia mascherava con malattie e scuse banali. Allora, il buon maestro bussò per l'ennesima volta a casa di Rubina per chiedere spiegazioni, ma gli fu detto che si trovava dai nonni a festeggiare la fine del Ramadan. Tornato a scuola, sconfortato, i compagni di scuola gli raccontarono una agghiacciante verità: la bambina si era sposata e ormai viveva con il marito, un uomo adulto molto più grande di lei. A questo punto il professore tornò a casa della piccola Rubina e cercò di avere conferme: dopo diverse insistenze, la madre ammise il matrimonio della figlia. Un mese dopo, Rubina scelse di morire.</seg>
               <seg xml:id="ParlaMint-IT_2016-10-13-LEG17-Sed-700.seg114">Il suicidio di Rubina si può ritenere una sconfitta per tutti. Una sconfitta per la famiglia che cercava di proteggerla e che l'ha costretta, ad appena dodici anni, a sposarsi con un uomo molto più grande di lei, in violazione dalla legge bengalese, una legge che esiste sulla carta e che lì rimane perché non viene rispettata. Una sconfitta per le donne che in Bangladesh, e purtroppo non solo lì, devono nascondere un corpo che muta con la crescita. Una sconfitta per quel professore testardo e per la scuola intera, che non è riuscita a salvare la bambina, nonostante i progetti contro l'abbandono. Una sconfitta per le associazioni come Terre des Hommes che portano avanti campagne di informazione sulla tratta delle spose bambine che finiscono nei bordelli delle città, oppure sfruttate nelle fabbriche della capitale. Ma soprattutto, la morte di Rubina è una sconfitta per tutti, tutti quelli che oggi hanno la possibilità di fare qualcosa e che si girano dall'altra parte. «Abbiamo cercato di aiutarla senza riuscirci» - dicono i volontari dell'associazione Terre des Hommes - «ma questo rafforza ancora di più la nostra convinzione che le sue compagne, e le ragazzine di tutto il mondo, abbiano più che mai bisogno di essere protette, sostenute e aiutate a diventare le protagoniste del futuro».</seg>
               <seg xml:id="ParlaMint-IT_2016-10-13-LEG17-Sed-700.seg115">Allora noi, in quest'Assemblea, possiamo finalmente adoperarci per tutte quelle bambine come Rubina, che pur di scappare da situazioni disumane preferiscono percorrere la via del suicidio. Vale la pena ribadire cosa possiamo fare e cosa può fare oggi questo Governo affinché nessuno possa raccontare di nuovo la storia di Rubina o di un'altra come lei.</seg>
               <seg xml:id="ParlaMint-IT_2016-10-13-LEG17-Sed-700.seg116">Cosa chiediamo? Chiediamo all'Esecutivo di attivarsi, mediante l'utilizzo di ogni utile mezzo, presso le competenti sedi nazionali e internazionali, affinché siano compiuti tangibili passi volti al contrasto del fenomeno delle spose bambine, della violenza di genere contro le donne e dei rapporti di forza storicamente diseguali tra i generi, soprattutto in via preventiva, mediante l'adozione di politiche efficaci e di concrete misure da attuarsi specie nei territori maggiormente a rischio, dando seguito ai precetti contenuti nella Convenzione di Istanbul e nella Convenzione delle Nazioni Unite sui diritti del fanciullo.</seg>
               <seg xml:id="ParlaMint-IT_2016-10-13-LEG17-Sed-700.seg117">(ore 11,46) ( Segue DONNO). Questo è un importante passo, perche è assurdo che nell'attuale contesto sociale e culturale a livello globale si debbano ancora piangere queste morti. È quindi fondamentale assumere ogni necessaria azione affinché si proceda in tempi brevi a una compiuta raccolta, da parte degli organismi istituzionali, degli enti e delle organizzazioni competenti, dei dati inerenti al fenomeno delle spose bambine, nonché al successivo monitoraggio, studio e controllo, per ostacolare fattivamente tale ripetuta violazione dei diritti umani. Solo con le carte in mano saremo in grado di comprendere la portata reale del fenomeno, finora oscuro. È necessario incentivare, anche attraverso il coinvolgimento attivo delle organizzazioni internazionali governative e non governative riconosciute, un efficace piano di educazione ai diritti per le fasce di età maggiormente esposte, per il rafforzamento della coscienza civica, a partire dall'età scolare, dell'autonomia e dell'autodeterminazione delle donne anche in tema di salute sessuale e riproduttiva. Questi punti sono fondamentali per il raggiungimento della parità di genere. È altrettanto importante adoperarsi affinché, a partire dal contesto nazionale, ove si riscontri un vuoto precettistico, ogni Paese attualmente inoperoso implementi in maniera puntuale e cogente il proprio quadro normativo, mediante la previsione di specifiche fattispecie delittuose, sufficientemente sanzionatorie, sul matrimonio forzato. In ogni Nazione dobbiamo finalmente scrivere a caratteri cubitali la parola fine a questa abominevole pratica, che deve trovare un arresto con condanne certe. Bisogna garantire e promuovere, anche negli idonei ambiti extraterritoriali, un'apposita protezione e la garanzia dell'anonimato per tutte le bambine e le ragazze che intendano denunciare reati e minacce, anche mediante uno specifico impegno di ricezione e opportuna trasmissione da parte degli operatori sanitari. L'omertà è infatti uno dei fattori che maggiormente ostacola l'emersione del fenomeno e della realtà. Le piccole donne del domani, acerbe spose di oggi, devono essere messe nella condizione di raccontare gli abusi e sentirsi protette. In ultimo, bisogna sostenere, anche nel contesto del dialogo e del confronto tra le Nazioni in tema sanitario e di tutela dei diritti, nel caso di pericolo di vita della madre minorenne esposta a violenze e coercizioni e del feto, alla presenza di condizioni igienico-sanitarie adeguate, il riconoscimento della pratica dell'interruzione di gravidanza, nonché un idoneo successivo percorso di assistenza psicosociale. Il corpo di queste bambine non può sostenere il peso di una simile violazione fisica e morale, in quanto esse ne escono sfigurate, con cicatrici che si imprimono davvero nel corpo e che rimangono per sempre nell'anima. Oggi, a ridosso della Giornata internazionale delle bambine e delle ragazze, quest'Assemblea ha il dovere di restituire a queste bambine la dignità che è stata loro tolta. Solo così, un briciolo di giustizia sarà fatto anche a nome di Rubina.</seg>
               <kinesic type="applause">
                  <desc>Applausi dal Gruppo M5S</desc>
               </kinesic>
               <note>PRESIDENTE. È iscritto a parlare il senatore Gasparri. Ne ha facoltà.</note>
            </u>
            <note type="president">Presidenza della vice presidente FEDELI</note>
            <note type="time">11,46</note>
            <note type="speaker">GASPARRI (FI-PdL XVII)</note>
            <u ana="#regular" who="#GasparriMaurizio" xml:id="ParlaMint-IT_2016-10-13-LEG17-Sed-700.u36">
               <seg xml:id="ParlaMint-IT_2016-10-13-LEG17-Sed-700.seg118">Signora Presidente, ho chiesto di intervenire adesso perché, dovendo presiedere per il prosieguo dei lavori, non potrò, in base alle nostre regole, partecipare alla votazione.</seg>
               <seg xml:id="ParlaMint-IT_2016-10-13-LEG17-Sed-700.seg119">Sono favorevole a questa iniziativa e alle mozioni e volevo che rimanesse traccia di questa posizione, essendo una questione di alto valore civile e morale. L'iniziativa è partita con la mozione presentata dalla vice presidente Fedeli, cui hanno fatto seguito quelle di altri Gruppi. Anche il mio Gruppo ha chiesto, nella Conferenza dei Capigruppo, che si discutessero perché si tratta di un tema di grande importanza, però non dobbiamo ignorare il contesto in cui discutiamo di tali questioni. Le mozioni sono ovviamente di respiro planetario, perché fanno appello a Paesi che non so quanto recepiranno della nostra discussione. Nei Parlamenti le discussioni politiche sono anche rivolte a tutelare grandi principi, al di là delle conseguenze pratiche di ciò che accade. Non sappiamo se il nostro appello a organismi internazionali e a comunità di altri Paesi verrà accolto, tuttavia è nostro dovere attivare questo processo e incoraggiarlo.</seg>
               <seg xml:id="ParlaMint-IT_2016-10-13-LEG17-Sed-700.seg120">Dobbiamo però prendere atto - e vorrei essere molto chiaro - che ci sono situazioni in alcune parti del mondo - il dibattito di questa mattina lo dimostra - dove talune pratiche di matrimoni forzati e di maltrattamenti su minorenni sono parte di culture che lo ritengono normale. Dal punto di vista di uno studio antropologico - non siamo in un seminario universitario, ma nel Senato della Repubblica italiana - si potrebbero fare studi sui comportamenti dei popoli e sulle trasformazioni. Ci sono, quindi, situazioni di popoli e di evoluzioni di civiltà e di comportamenti. Noi riteniamo sia corretto ciò che stiamo affermando e le mozioni richiamano Convenzioni internazionali, a conferma della correttezza di evitare matrimoni forzati e che minorenni vengano indotte a scelte di questo tipo, ma altri, invece, ritengono che ciò sia normale.</seg>
               <seg xml:id="ParlaMint-IT_2016-10-13-LEG17-Sed-700.seg121">La discussione non è banale e i richiami delle mozioni agli atti internazionali dimostrano che non è un punto di vista solo nostro - giusto e importante - ma largamente condiviso. Tuttavia, prendiamo atto che ci sono popoli e realtà dove questo è normale e lo dobbiamo considerare anche rispetto all'Italia. Infatti, abbiamo, assistito anche a vicende italiane. Persino in Italia si può dire che il matrimonio forzato ha fatto parte di un'incultura antica oppure che di fronte a tentativi di impedire un matrimonio gli interessati fuggivano per creare lo stato di fatto, che poi portava al matrimonio riparatore. Abbiamo avuto esperienze di tutti i tipi. Potremmo citare letterature e costrizioni di vario genere. La monaca di Monza è un esempio aulico e alto di costrizione.</seg>
               <seg xml:id="ParlaMint-IT_2016-10-13-LEG17-Sed-700.seg122">Con il tempo sono cambiati il costume e il comportamento. Se oggi un padre o una madre italiani dovessero costringere una figlia maggiorenne, che avrebbe una libertà di scelta ancora più ampia - se minorenne è ancora più grave - a fare cose non condivise, commetterebbero dei reati. Abbiamo, infatti, una legislazione di questo tipo e un costume sociale. Poi, può anche essere che in qualche paese sperduto del Nord, del Centro o del Sud Italia c'è qualche ragazza che viene pressata dai genitori per un certo matrimonio. Però ci sono comunità che vengono dall'estero in Italia e si comportano abitualmente in questo modo. Ricordo il caso di Hina Saleem, uccisa a Brescia con il compiacimento rituale della famiglia e della stessa madre che dava ragione al padre anche quando ci sono stati gli arresti perché, secondo loro, era giusto che la figlia facesse quanto il padre le imponeva e tornasse quindi in Pakistan per sposare chi avevano scelto i genitori. La madre dava ragione al padre subendo anche lei quella incultura.</seg>
               <seg xml:id="ParlaMint-IT_2016-10-13-LEG17-Sed-700.seg123">Pertanto, quando parliamo di cittadinanza in Italia, di leggi e di iniziative per fare presto, pensiamoci bene.</seg>
               <seg xml:id="ParlaMint-IT_2016-10-13-LEG17-Sed-700.seg124">Difendo le leggi che in Italia richiedono un certo tempo, determinati anni di residenza per dare la cittadinanza, perché la cittadinanza è anche la condivisione di un modello di civiltà e di diritto.</seg>
               <seg xml:id="ParlaMint-IT_2016-10-13-LEG17-Sed-700.seg125">Quindi, attenzione a chi facciamo diventare cittadino d'Italia per evitare "d'importare" cittadini che fanno cose che noi deprechiamo per tutto il mondo.</seg>
               <kinesic type="applause">
                  <desc>Applausi dal Gruppo FI-PdL XVII. Congratulazioni</desc>
               </kinesic>
               <note>PRESIDENTE. È iscritta a parlare la senatrice Mattesini. Ne ha facoltà.</note>
            </u>
            <note type="speaker">MATTESINI (PD)</note>
            <u ana="#regular" who="#MattesiniDonella" xml:id="ParlaMint-IT_2016-10-13-LEG17-Sed-700.u37">
               <seg xml:id="ParlaMint-IT_2016-10-13-LEG17-Sed-700.seg126">Signora Presidente, in primo luogo intendo ringraziarla per la mozione che lei, insieme ad altre colleghe, ha presentato e che io ho convintamente sottoscritto. Una mozione importante, che pone al centro dell'azione parlamentare la piaga dei matrimoni precoci, rimettendo al centro della nostra attenzione e del nostro agire il tema complessivo dei diritti dell'infanzia, di quell'interesse superiore del minore che è elemento fondante delle convenzioni internazionali nonché di leggi nazionali, ma che purtroppo è spesso contraddetto nella realtà quotidiana da atteggiamenti culturali e politici adultocentrici; quegli atteggiamenti che piegano il diritto superiore del bambino ai propri desiderata, alle proprie personali convenienze e opinioni.</seg>
               <seg xml:id="ParlaMint-IT_2016-10-13-LEG17-Sed-700.seg127">(ore 12) ( Segue MATTESINI). La piaga dei matrimoni precoci è uno dei tanti diritti negati all'infanzia. Basti pensare al tema dei bambini soldato, al lavoro minorile, ai maltrattamenti, agli abusi, alla prostituzione minorile. Ma all'interno di diritti negati ai minori, i diritti delle bambine sono ancora più calpestati e la piaga dei matrimoni precoci è esattamente uno di questi diritti negati. Si tratta di una terribile violazione dei diritti umani delle bambine; bambine a cui viene rubata la vita. Si tratta di un furto di vita, perché viene negata loro la possibilità di sognare e progettare la propria vita, nonché di progredire, di migliorare il proprio futuro e di essere padrone del proprio destino. Il matrimonio precoce blocca infatti il loro percorso scolastico e d'istruzione e compromette la loro salute psicofisica. Ricordo che ogni anno 70.000 bambine muoiono per cause legate al parto e alla gravidanza. Voglio ricordare che gran parte dei Paesi in cui è massicciamente praticato il matrimonio precoce, sono anche Paesi in cui è elevatissimo il ricorso all'infibulazione, con tutte le conseguenze psico-fisiche e sanitarie che questo comporta. Le conseguenze del matrimonio precoce riguardano naturalmente le bambine che lo subiscono, ma vanno oltre la loro vita di spose bambine perché colpiscono anche le generazioni successive alla loro. Le spose bambine sono infatti costrette ad abbandonare la scuola e questo limita non solo la loro personale prospettiva futura, ma anche la loro abilità e possibilità di crescere figli in modo libero, di contribuire alla crescita sociale ed economica propria e dei propri figli. I figli di una madre bambina non alfabetizzata, infatti, non avranno a loro volta un facile ingresso a scuola o, peggio, le figlie di una sposa bambina analfabeta molto più facilmente abbandoneranno la scuola, si sposeranno giovani e inizieranno di nuovo quel circolo vizioso della povertà e della negazione fondamentale di diritti umani. Noi, anche con questa mozione e con gli atti che ne conseguiranno, vogliamo spezzare questo circolo vizioso, restituendo alle bambine il loro diritto ad essere tali, il loro diritto a scegliere chi amare e quando amare quando sarà l'ora, il loro diritto a crescere diventando donne libere ed autonome. La comunità internazionale, come ricordava un altro collega, si è impegnata a mettere fine ai matrimoni precoci entro il 2030. Se però il trend rimarrà quello attuale, nel 2030 avremo 950 milioni di spose bambine; 250 milioni in più dell'attuale dato. Ciò che serve è una serie di azioni, ma in primo luogo una battaglia di carattere culturale nel mondo, ma anche in Italia. Anche in Italia dobbiamo aprire gli occhi, non chiuderli, dobbiamo esplorare e monitorare bene la realtà. Quella realtà che ci descrive il lavoro di molte associazioni, che ci dice che anche in Italia, a causa dell'incremento dell'immigrazione delle famiglie provenienti dal subcontinente asiatico e da alcuni ai Paesi arabi, si è sviluppato ed è aumentato il fenomeno dei matrimoni forzati. È davvero importante questa mozione, che impegna il Governo ad attivarsi nelle sedi internazionali anche per garantire il pieno rispetto delle Convenzioni sui diritti dell'infanzia e dell'adolescenza, nonché a dotare l'Italia, in analogia alle scelte della Svezia, di una normativa che configuri il matrimonio forzato e tutte le attività connesse quale nuova fattispecie delittuosa. Accanto a questo serve però una responsabilità collettiva, di tutte le istituzioni e della società civile. Dico ciò rispondendo anche alle preoccupazioni che esprimeva poco fa il senatore Gasparri rispetto alla questione di chi integriamo e a chi diamo la cittadinanza; penso si tratti di un elemento fondamentale ed è necessario approvare in tempi rapidi il provvedimento sulla cittadinanza che non è soltanto un diritto in quanto fa assumere anche nuovi doveri. Insieme a questo è anche importante promuovere e sostenere una forte azione di integrazione, partendo in primo luogo dal sostegno ad una piena integrazione delle donne migranti, ad esempio potenziando ovunque l'insegnamento della lingua italiana. Credo che accanto a questo dovremmo promuovere e sostenere ulteriormente, come del resto ha fatto questo Governo, la cooperazione internazionale anche attraverso un'azione mirata delle adozioni a distanza, per favorire la prosecuzione degli studi, sostenendo anche le giovani ragazze già sposate. Concludo con un appello al Governo e al Parlamento, chiedendo un sostegno pieno e immediato alla battaglia di Amnesty International per salvare Zeinab Sekaanvand, una delle 15 milioni di spose bambine, condannata a morte - credo che oggi sia il giorno dell'esecuzione della pena - perché quando aveva diciassette anni avrebbe ucciso il marito, dopo mesi di violenze fisiche e psichiche. Uso il verbo al condizionale, perché si tratta dell'ennesimo caso di matrimonio coatto, ma anche di mancanza dei diritti: ella aveva infatti confessato il delitto dopo essere stata violentata dagli agenti di polizia. Penso dunque che questo possa essere il primo atto concreto di un'azione politica, anche a livello internazionale, che davvero promuova la cancellazione della pratica ignobile del matrimonio precoce, per dare a tutte il diritto di vivere pienamente e in libertà la propria vita.</seg>
               <kinesic type="applause">
                  <desc>Applausi dal Gruppo PD.</desc>
               </kinesic>
            </u>
            <note type="president">Presidenza del vice presidente GASPARRI</note>
            <note type="time">12,00</note>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u38">
               <seg xml:id="ParlaMint-IT_2016-10-13-LEG17-Sed-700.seg128">Dichiaro chiusa la discussione.</seg>
               <seg xml:id="ParlaMint-IT_2016-10-13-LEG17-Sed-700.seg129">Ha facoltà di parlare il rappresentante del Governo, al quale chiedo di esprimere il parere sulle mozioni presentate.</seg>
               <seg xml:id="ParlaMint-IT_2016-10-13-LEG17-Sed-700.seg130">Poi passeremo alle dichiarazioni di voto e quindi al successivo punto all'ordine del giorno, riguardante ratifiche di accordi internazionali. Invito i colleghi a tenerne conto, per la durata dei loro interventi, affinché si riesca a completare l'esame dei punti all'ordine del giorno.</seg>
            </u>
            <note type="speaker">AMENDOLA</note>
            <note type="role">sottosegretario di Stato per gli affari esteri e la cooperazione internazionale</note>
            <u ana="#guest" who="#AmendolaVincenzo" xml:id="ParlaMint-IT_2016-10-13-LEG17-Sed-700.u39">
               <seg xml:id="ParlaMint-IT_2016-10-13-LEG17-Sed-700.seg131">Signor Presidente, sulla mozione n. 637, a prima firma della senatrice Fedeli, il parere è favorevole.</seg>
               <seg xml:id="ParlaMint-IT_2016-10-13-LEG17-Sed-700.seg132">Sulla mozione n. 649, a prima firma della senatrice Donno, esprimo parere favorevole con riformulazioni. Per ciò che riguarda la parte dispositiva contenente gli impegni al Governo, esprimo parere favorevole sui primi quattro punti. Sul quinto punto esprimo parere favorevole, proponendo però una riformulazione, volta a cassare le parole da «a garantire» fino a «professione medica», sostituendole con il seguente paragrafo: «a rafforzare e potenziare gli strumenti di tutela sia preventivi che repressivi dei diritti delle vittime dei reati in oggetto, valutando anche eventuali modalità di coinvolgimento e impegno degli appartenenti alla professione medica».</seg>
               <seg xml:id="ParlaMint-IT_2016-10-13-LEG17-Sed-700.seg133">Sul sesto punto il parere è favorevole, purché sia accettata la seguente riformulazione: impegna il Governo «a sostenere, in armonia con le disposizioni nazionali, anche nel contesto del dialogo e del confronto tra le nazioni in tema sanitario e di tutela dei diritti, nel caso di pericolo di vita della madre minorenne esposta a violenze e coercizioni e del feto, alla presenza di condizioni igieniche adeguate, il riconoscimento della pratica dell'interruzione di gravidanza nonché un idoneo e successivo percorso di assistenza psico-sociale».</seg>
               <seg xml:id="ParlaMint-IT_2016-10-13-LEG17-Sed-700.seg134">Sulla mozione n. 650, a prima firma del senatore Barani, il parere sul primo punto del dispositivo è favorevole, purché sia accettata la seguente riformulazione: impegna il Governo «a promuovere il rispetto della Convenzione sui diritti dell'infanzia e dell'adolescenza e dei principi della risoluzione "Child, Early and Forced Marriages"». Sul secondo punto il parere è contrario. Sul terzo punto, il parere è favorevole, purché sia accettata la seguente riformulazione: impegna il Governo «a intraprendere, insieme al Parlamento, un percorso atto a verificare la situazione in Italia con le associazioni che operano sul territorio». Sul quarto punto, il parere è favorevole.</seg>
               <seg xml:id="ParlaMint-IT_2016-10-13-LEG17-Sed-700.seg135">Signor Presidente, mi permetto di suggerire per la mozione a prima firma del senatore Barani, dopo averlo fatto anche con i presentatori delle altre mozioni, viste le finalità che, dal punto di vista testuale e del messaggio, sono molto simili o, meglio, integrabili con la mozione a prima firma della senatrice Fedeli, una convergenza tra i due testi, per una mozione unitaria. Si tratta di un invito che ho rivolto anche ad altri presentatori, perché credo che ciò rafforzi il messaggio, non solo della seduta che stiamo facendo, ma anche in vista della predisposizione di atti normativi successivi.</seg>
            </u>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u40">
               <seg xml:id="ParlaMint-IT_2016-10-13-LEG17-Sed-700.seg136">Passiamo dunque alla votazione delle mozioni.</seg>
            </u>
            <note type="speaker">BONFRISCO (CoR)</note>
            <u ana="#regular" who="#BonfriscoAnnaCinzia" xml:id="ParlaMint-IT_2016-10-13-LEG17-Sed-700.u41">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg137">Signor Presidente, onorevoli colleghi, martedì scorso, per la Giornata internazionale delle bambine e delle ragazze, Save the Children ha dato qualche numero sui matrimoni precoci. Nel dibattito di stamani sono stati ampiamente ricordati anche i casi drammatici di alcune bambine in particolare, ma sono poche delle quali siamo venuti a conoscenza. Penso a Rubina, la bimba che si è impiccata nella casa di quegli stessi genitori che l'avevano donata all'uomo che era stata costretta a sposare; o al caso ancora più drammatico di Rawan, morta a soli otto anni durante la sua prima notte di nozze, il cui decesso è stato causato dall'emorragia dovuta alle lesioni provocate dal rapporto sessuale con il marito quarantenne. I numeri che ci richiamano a una drammatica realtà sono quelli per cui ogni sette secondi una ragazza con meno di quindici anni si sposa; oltre un milione di ragazze diventano madri prima dei quindici anni e 70.000 giovani tra i quindici e i diciannove anni perdono la vita ogni anno per cause legate alla gravidanza. Detengono il triste record i Paesi più poveri: da quelli africani all'India, che detiene il ben poco invidiabile primato del più alto numero in assoluto, con il 47 per cento delle ragazze (più di 24,5 milioni) sposate prima di aver compiuto i diciotto anni e addirittura meno di dieci, così come in Afghanistan, Yemen e Somalia. Sono numeri drammatici, che non possono passare sotto silenzio. Le mozioni oggi in esame riguardano proprio uno dei drammi della nostra epoca, un dramma che colpisce sicuramente aree geografiche del mondo dove sottosviluppo, ignoranza, pregiudizi (talora anche di carattere religioso) orientano verso determinati tipi di scelte, ma è un problema che purtroppo arriva ad interessare anche Paesi come il nostro con il diffondersi dei fenomeni migratori. Le conseguenze per queste bambine sono tremende dal punto di vista innanzitutto della scolarizzazione, con la fine di ogni progetto di istruzione e con essa di ogni reale possibilità di uscire da una condizione di sudditanza, di dipendenza; in pratica, è la prospettiva per queste ragazze di restare quasi schiave a vita, senza poter neanche sognare una soluzione diversa per il proprio avvenire. Per non parlare poi delle conseguenze di carattere sanitario e psicologico, che non sono meno tremende, perché anche laddove non si ricorre all'aborto, la gravidanza in età così precoce costituisce un rischio maggiore dal punto di vista della salute per il bimbo che nascerà, oltre che per la sua mamma. Cosa fare? Le mozioni ci invitano ad agire. Dobbiamo impegnarci in quei Paesi in cui questa pratica è occulta, in quelli dove è diffusa, compresi quelli che hanno stabilito per legge l'età minima per il matrimonio, l'istruzione obbligatoria e tuttavia si trovano di fronte ad una realtà in cui le norme tradizionali di ordine culturale continuano ad avere il sopravvento sulle buone leggi approvate. Sono fondamentali la prevenzione, la scuola, il sistema educativo, nel quale è più elevata la probabilità di entrare in contatto con minorenni e giovanissime destinate al matrimonio contro la loro volontà. Si tratta di interventi complessi, non semplici, che mettono in gioco legami affettivi con la famiglia, si muovono in un terreno difficile, scivoloso, tra attaccamento e rifiuto della tradizione, in quella frontiera del confronto tra identità originarie e modernità della cultura occidentale. La scuola potrà essere anche luogo in cui avviene la formazione di una coscienza dei diritti, che valorizzi sin da piccole il valore della libera scelta di vita delle donne, in cui anche le famiglie stesse si possano aprire in un dialogo, praticare lo scambio, la contaminazione: sono tutti temi complessi, che però questa società deve fare la fatica di affrontare. Sono poi importanti le campagne di sensibilizzazione, ma ciò che occorre sono anche le condizioni materiali adeguate a garantire la protezione, laddove ci può essere una denuncia o una ribellione. Insomma, sono i principi della società che devono cambiare, perché è vero che quando si pratica la barbarie si diventa barbari, ma è anche vero che chi tollera la barbarie nel silenzio si fa barbaro. Ci aspettano allora, ancora una volta un cammino di civiltà e tanto impegno, quello che la nostra stessa storia ci impone, per affrontare, nel fenomeno dell'immigrazione che il nostro Paese subisce, anche questo. La questione dell'immigrazione ha infatti posto all'attenzione del nostro Paese pratiche drammatiche che avvengono nel silenzio delle nostre città, come quella dell'infibulazione. Molte comunità, infatti, autotutelandosi, proteggendosi e impedendo alle nostre forze sociali - a quelle sentinelle sul territorio che siamo noi, le forze di polizia e di sicurezza e molte altre istituzioni, scuola compresa - e ai nostri occhi di vedere e alle nostre orecchie di sentire, perpetuano nel nostre Paese le loro tradizioni e la loro cosiddetta civiltà. E noi nel confronto tra civiltà, nell'ospitare queste persone e il grande fenomeno dell'immigrazione, ci interroghiamo su cosa sia davvero l'integrazione e se noi per integrazione intendiamo per caso - spero di no - la tolleranza di queste pratiche. Quanto alle mozioni presentate questa mattina, vorrei citare in particolare quella a prima firma della vice presidente Fedeli - che ho avuto il piacere di sottoscrivere - la quale per prima ha posto all'attenzione di quest'Aula un tema che a noi sembra così lontano ma che, in realtà, è così vicino. Essa non segna la presunzione di voler modificare la cultura e le tradizioni altrui, ma segna, invece, la grande ambizione di vedere i diritti fondamentali e basilari di ogni donna e di ogni età, tutelati e garantiti in tutti i Paesi, a partire dal nostro. Il dibattito di stamane, prezioso per i contributi giunti da uomini e donne, che nel loro mandato parlamentare guardano con attenzione all'umanità dolente che questa pratica racconta, sia l'inizio di un percorso legislativo molto rapido, perché il nostro Paese non sia tra i Paesi indifferenti e si doti presto - prestissimo - di una legge che sancisca che nel nostro Paese ogni violenza contro le donne, di qualsiasi tipo e da chiunque provenga, è severamente vietata e punita dalla legge. Grazie, presidente Fedeli, e grazie alle colleghe che hanno ulteriormente arricchito con la presentazione delle loro mozioni questo dibattito. Grazie soprattutto ai colleghi uomini che sono intervenuti in questo dibattito, che ci dimostrano come questo tema non possa appartenere solo alle donne, appartenendo invece all'umanità intera. Nel dichiarare il mio voto favorevole alla mozione presentata dalla vice presidente Fedeli e, ovviamente anche alle altre mozioni presentate casomai non dovessero convergere in una unica sintesi, che anche io auspico, ringrazio soprattutto la Presidenza del Senato, che ha voluto così tempestivamente calendarizzare questa discussione.</seg>
               <kinesic type="applause">
                  <desc>Applausi dai Gruppi CoR e PD.</desc>
               </kinesic>
            </u>
            <note type="speaker">STEFANI (LN-Aut)</note>
            <u ana="#regular" who="#StefaniErika" xml:id="ParlaMint-IT_2016-10-13-LEG17-Sed-700.u42">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg138">Poiché a breve sarà convocato un Consiglio di Presidenza, invito tutti i colleghi a rispettare i tempi loro assegnati.</seg>
               <seg xml:id="ParlaMint-IT_2016-10-13-LEG17-Sed-700.seg139">Signor Presidente, per riprendere il discorso già esposto in discussione generale, è veramente sorprendente che nel 2016 ci si avveda che nel codice penale non è previsto un reato come quello dell'induzione al matrimonio di un minorenne o l'induzione a un viaggio finalizzato al matrimonio. Sembra quasi un atto di inciviltà o, forse, per anni si è pensato che il fenomeno potesse interessare soltanto Paesi stranieri, che abbiamo citato prima: Niger, Ciad, Bangladesh. Purtroppo, invece, il fenomeno si è intensificato. È un fenomeno che, sicuramente, non può non essere correlato all'immigrazione: un'immigrazione e una migrazione che hanno portato quasi interi popoli a spostarsi da un'area all'altra del mondo, arrivando in un territorio come quello italiano dove si rischia che non vi sia neanche il controllo del medesimo. Quando non vi è un controllo del territorio, non vi è il controllo di quello che accade all'interno dello stesso, perché probabilmente, se ci si domanda se qualche bambina in Italia possa andare in sposa a qualche uomo, magari ci sfugge l'esistenza stessa di quella bambina e di questi stranieri. Non sappiamo nemmeno, talune volte, cosa accade all'interno delle moschee e dei luoghi di culto; non sappiamo se vi vengano celebrati matrimoni. Per questo l'invito che rivolgo a tutti i colleghi è di votare a favore delle mozioni al nostro esame. Spero anche che si possa giungere a una mozione condivisa, a significare la volontà comune di arrivare all'obiettivo. Finché non si avranno norme precise non si potranno perseguire certi reati. Basti pensare che a oggi alcune condotte possono essere al massimo incriminate come maltrattamenti in famiglia, con pene irrisorie rispetto alla gravità degli episodi. È giusto ricordare ai colleghi anche una notizia di non molto tempo fa, quando a Ravenna una bambina è andata in sposa a dodici anni per saldare un debito. Siamo di fronte ad una serie di problemi, il primo dei quali è da ricondursi a una cultura che ammette che una bambina possa andare in sposa. Il secondo problema è che ormai alcune frange della nostra società versano in una situazione di povertà, uno dei mali, colleghi, che maggiormente investe il mondo femminile in tutto il pianeta, perché l'80 per cento dei poveri sono donne. Nei Paesi stranieri, dove purtroppo sono diffusi questi fenomeni, oltre alla pratica della mutilazione genitale femminile e altre situazioni culturali in cui la donna è vittima di discriminazione (più che una discriminazione, direi quasi l'assimilazione a poco più di un bestia), il fattore culturale si combina a una povertà estrema. Quindi, il compito di cui si deve fare carico tutta la comunità internazionale è quello di istruire le persone, perché solo la cultura e l'istruzione, oltre ovviamente le risorse economiche per risollevare certe realtà, fanno crescere un popolo. Per cui accanto alla mozione che stiamo per votare - che speriamo non resti mai lettera morta o un mero impegno a valutare e a considerare - dobbiamo arrivare a un disegno di legge, il più possibile condiviso, per la previsione di tali reati in Italia. Accanto a ciò deve essere prevista una campagna di sensibilizzazione. Infatti, mi pare quasi strano doverne parlare nel 2016, ma probabilmente all'interno di alcune famiglie di origine straniera, con una cultura quindi ben diversa dalla nostra, le bambine non sanno che possono dire di no a un matrimonio coatto. Bisogna quindi trovare il modo di tutelarle, consentendo loro di sporgere denunce anonime o facendo in modo che qualcuno denunci questi fatti. Infatti, colleghi, un figlio, un bambino non denuncia il padre o la madre; occorrerà che la maestra, la professoressa, la compagna di scuola o i genitori della compagna di scuola diano un supporto alla bambina o al bambino che sono costretti a convolare a nozze non volute; non solo non volute da loro, ma incompatibili con la loro stessa natura di bambini, perché togliere loro la possibilità di crescere e vivere l'infanzia e l'adolescenza significa veramente togliere loro il futuro proprio nel momento in cui dovrebbero spiccare il volo. Dobbiamo combattere le cause che portano a questi episodi; dobbiamo combattere quel tipo di cultura e tradizioni, che all'origine ha portato a credere che bambini e bambine possano anche arrivare alle nozze, e poi alla fine sono vittime di continue violenze quotidiane. Imporre una gravidanza a una bambina di nove, dieci o undici anni, con una possibilità di morte elevatissima, è infatti una delle violenze più gravi; e non è solo una violenza verso quella persona, ma è una violenza verso la civiltà. Di sicuro dobbiamo tener conto del fatto che vi sono delle culture e delle matrici originarie veramente molto preoccupanti. Ricordiamo solo che Maometto sposò Aisha quando ella aveva sei anni, ma che ebbe cura di consumare il matrimonio quando aveva nove anni; e questo è scritto su un testo di natura religiosa. Si tratta di fenomeni che rappresentano delle questioni religiose, che però diventano anche di cultura. In Italia, fortunatamente, la nostra cultura e la nostra società si sono evolute, ma dobbiamo portare a questo traguardo anche chi questa possibilità non l'ha avuta. L'unica maniera per poter difendere siffatte persone passa come sempre attraverso norme chiare e severe e attraverso prese di posizione decise. Se si comincia infatti a pensare che comunque ci può essere una giustificazione dovuta alla cultura originaria, signori, non si va poi da nessuna parte. Non siamo infatti noi che dovremmo adeguarci a un certo tipo di cultura e di tradizioni incivili, ma siamo noi che dovremmo insegnare quella cultura e quella civiltà che abbiamo la fortuna di avere attualmente. Per cui tutto il Gruppo della Lega Nord voterà a favore delle mozioni che sono state presentate, e soprattutto a favore di quella che porta anche la nostra firma, auspicando una condivisione di tutti gli intenti e di poter arrivare a una mozione unica. In ogni caso, anticipiamo il nostro voto favorevole nei confronti di tutte le mozioni presentate.</seg>
               <kinesic type="applause">
                  <desc>Applausi dal Gruppo LN-Aut e della senatrice Fucksia.</desc>
               </kinesic>
            </u>
            <note type="speaker">LONGO Eva (AL-A)</note>
            <u ana="#regular" who="#LongoEva" xml:id="ParlaMint-IT_2016-10-13-LEG17-Sed-700.u43">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg140">Signor Presidente, il mio Gruppo accoglie l'invito rivolto dal rappresentante del Governo: ritiriamo la nostra mozione n. 650 e sottoscriviamo la mozione n. 637 della senatrice Fedeli. Le chiedo inoltre di poter consegnare il testo della mia dichiarazione di voto favorevole, affinché sia allegato ai Resoconti della seduta odierna.</seg>
               <kinesic type="applause">
                  <desc>Applausi dai Gruppi AL-A e PD</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg141">PRESIDENTE. La Presidenza l'autorizza in tal senso.</seg>
            </u>
            <note type="speaker">DE PETRIS (Misto-SI-SEL)</note>
            <u ana="#regular" who="#DePetrisLoredana" xml:id="ParlaMint-IT_2016-10-13-LEG17-Sed-700.u44">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg142">Signor Presidente, i senatori e le senatrici di Sinistra Italiana voteranno con convinzione la mozione a prima firma della vice presidente Fedeli e quella a prima firma della senatrice Donno. Come Senato, abbiamo ritenuto assolutamente opportuni la discussione e il dibattito svolti, a distanza di pochissimi giorni dalla Giornata internazionale delle bambine e delle ragazze promossa dall'ONU. Le stime sono state citate da molti: l'Unicef dice che sono 700 milioni le donne che si sono sposate prima di aver compiuto diciotto anni. Ogni anno, 15 milioni di bambine e ragazze contraggono matrimonio praticamente in età molto inferiore ai diciotto anni stessi. Le conseguenze sono drammatiche per la loro vita e la loro salute, nonché per la loro educazione e sicurezza. Sono dati che fanno tremare e fanno dire ancora una volta che forse purtroppo nascere donna, nascere femmina, è ancora una disgrazia. Si tratta di dati che noi spesso ignoriamo e che non riguardano, come qualcuno vuol far credere, magari soltanto altri Paesi. Conosciamo perfettamente i dati della Nigeria, dell'Etiopia e dell'Asia. Tuttavia, questi dati riguardano anche altri Paesi (lo voglio dire qui con forza), e penso alla Turchia, con cui, tramite l'Unione europea, abbiamo stipulato un accordo vergognoso per il trattenimento dei migranti. Voglio leggere i dati che riguardano la Turchia. Stiamo parlando di 181.000 spose bambine ogni anno al di sotto dei sedici anni; il 97 per cento degli abbandoni scolastici riguarda bambine. Cito la Turchia per ribadire che non dobbiamo, nel momento in cui - spero - tutti approveremo queste mozioni, pensare di esserci lavati la coscienza, dicendo: «Oggi abbiamo fatto la nostra opera buona»; dobbiamo poi essere conseguenti nelle scelte di politica estera e dei partner, anche economici. Il fenomeno colpisce bambine e ragazze nei loro diritti fondamentali, alla salute e all'istruzione, impedendo loro di vivere l'infanzia, di realizzare i sogni e i progetti. A tutto questo si accompagna l'abbandono della scuola. Sono costrette a subire violenze domestiche, abusi, stupri, incorrendo in gravidanze precoci. Risultano particolarmente esposte alle malattie sessualmente trasmissibili, come l'HIV. Oltre tutto, le barriere amministrative e legali e le pratiche socioculturali e religiose in moltissimi Paesi impediscono a molte bambine e ragazze di accedere ai servizi di salute sessuale e riproduttiva, come i test dell'HIV e i metodi contraccettivi. Si tratta di un fenomeno che possiamo aggiungere al quadro generale che riguarda le ragazze, che non possono esprimersi liberamente, né possono essere coinvolte nei processi decisionali, pubblici e privati. Ciò - rapportato a questioni a noi più vicine - comporta che, a livello di cariche pubbliche, in tutto il mondo solo il 23 per cento dei parlamentari è costituito da donne. La guerra è un elemento che peggiora in modo significativo le condizioni delle bambine e delle ragazze. Gli ultimi dati dell'ONU dimostrano che il 6 per cento delle ragazze siriane tra i dodici e i diciassette anni rifugiate in Libano è stato costretto ad un matrimonio precoce; e questo è un altro dramma nel dramma della guerra. Ma dietro ogni cifra, ogni dato, vi è un volto, una storia. Hanno fatto bene molte mie colleghe oggi a citare i casi specifici, perché bisogna dare un volto a questi numeri. «Se non fosse stato per la guerra non mi sarei mai sposata così giovane. La guerra ha distrutto la mia vita e quella di tutti i siriani», dice Afrah, una baby sposa, fuggita da Al Rastan, città della Siria dell'Ovest, roccaforte dei ribelli, e rifugiata nel distretto di Akkara, nel Nord del Libano; fuggita per poi trovarsi in un altro inferno, fatto di violenze, soprusi, solitudine, perché è stata costretta a sposarsi da piccola. Tutto questo deve non solo farci riflettere oggi, ma deve anche indurci ad essere conseguenti. Le spose bambine sono i soggetti più emarginati e vulnerabili della società: quasi sempre appartengono alle classi più povere. Per arginare il fenomeno penso occorra - come emerge chiaramente dal dispositivo della mozione che abbiamo sottoscritto - non soltanto attivarsi nelle sedi internazionali per garantire il pieno rispetto, da parte dei Paesi che ne sono firmatari, della Convenzione sui diritti dell'infanzia e dell'adolescenza, non solo assumere tutte le iniziative per la piena attuazione della risoluzione del Consiglio per i diritti umani delle Nazioni Unite e fare in modo che dalla discussione odierna nasca un impegno per inserire nel nostro codice penale questa nuova fattispecie delittuosa, il matrimonio forzato (anche questo, purtroppo, è un fenomeno ormai presente nel nostro Paese). Dobbiamo infatti aver ben chiaro che le questioni fondamentali che dobbiamo affrontare per combattere questo fenomeno - e sappiamo che sarà un percorso lungo e complesso - richiedono una grande battaglia per l'informazione e la sensibilizzazione che consenta a tutte le donne, anche alle bambine, di conoscere i propri diritti. Serve una grande battaglia per l'istruzione, perché solo attraverso una forte capacità di garantire l'accesso alla scuola e all'istruzione potremo dare a queste bambine una nuova consapevolezza e anche gli strumenti per la loro liberazione e per combattere contro tutti i pregiudizi, per fare in modo che nel mondo non sia più una disgrazia, come i dati ci dicono, nascere donna.</seg>
               <kinesic type="applause">
                  <desc>Applausi dai Gruppi Misto-SI-SEL e PD.</desc>
               </kinesic>
            </u>
         </div>
         <div type="debateSection">
            <head>Saluto ad una rappresentanza di studenti</head>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u45">
               <seg xml:id="ParlaMint-IT_2016-10-13-LEG17-Sed-700.seg143">Onorevoli colleghi, salutiamo gli studenti e i docenti dell'Istituto tecnico industriale statale «Antonio Pacinotti» di Scafati, in provincia di Salerno, che stanno assistendo ai nostri lavori.</seg>
               <kinesic type="applause">
                  <desc>Applausi.</desc>
               </kinesic>
            </u>
         </div>
         <div type="debateSection">
            <head>Ripresa della discussione delle mozioni 1-00637, 1-00649 e 1-00650 - Iniziative di contrasto fenomeno matrimonio forzato</head>
            <note type="time">(ore 12,36)</note>
            <note type="speaker">BIANCONI (AP (NCD-UDC))</note>
            <u ana="#regular" who="#BianconiLaura" xml:id="ParlaMint-IT_2016-10-13-LEG17-Sed-700.u46">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg144">Signor Presidente, il Gruppo di Area Popolare aderisce alla sua richiesta e, quindi, le chiedo di poter consegnare il testo del mio intervento in dichiarazione di voto perché sia allegato al Resoconto della seduta odierna. Mi permetta però di ringraziare la nostra vice presidente Fedeli, perché oggi ci ha un po' scosso dal torpore. Sono state dette cose molto importanti che ci sentiamo addosso, considerato che come legislatori italiani abbiamo anche una grande responsabilità nell'ambito estero. Il Gruppo di Area Popolare voterà pertanto convintamente a favore della mozione presentata dalla senatrice Fedeli, che abbiamo sottoscritto.</seg>
               <kinesic type="applause">
                  <desc>Applausi dai Gruppi AP (NCD-UDC) e PD.</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg145">PRESIDENTE. La Presidenza l'autorizza a consegnare il testo della sua dichiarazione di voto.</seg>
            </u>
            <note type="speaker">BLUNDO (M5S)</note>
            <u ana="#regular" who="#BlundoRosettaEnza" xml:id="ParlaMint-IT_2016-10-13-LEG17-Sed-700.u47">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg146">Signor Presidente, nel mondo risultano esserci 700 milioni di donne che si sono sposate prima dei diciotto anni, e di queste il 17 per cento - 125 milioni - vive in Africa; una su tre di queste giovanissime donne africane si è sposata prima dei quindici anni. In Mauritania, il 60 per cento delle adolescenti ha un marito di almeno dieci anni più vecchio. Nella sola Nigeria le spose bambine sono 23 milioni. Bene, finalmente in quest'Aula oggi è stato attenzionato questo problema, questa violazione dei diritti umani che colpisce i minori. Il fenomeno si sta rivelando in tutta la sua gravità nel presente e ne abbiamo preso atto oggi in tutta la discussione e nelle illustrazioni delle mozioni. In futuro si rischia di raggiungere dati ancora più allarmanti, visto il legame sempre più stretto che si sta manifestando tra questo vergognoso fenomeno e le fasce più povere della popolazione, che risultano essere in continua crescita, soprattutto in zone periferiche e rurali. Abbiamo detto in tanti in quest'Aula che ogni sette secondi, al mondo, una ragazza con meno di quindici anni si sposa e, se non si metteranno in atto le misure adeguate richieste dalle mozioni, nel 2030 avremo 950 milioni di donne sposate giovanissime. Questi sono i dati dell'indagine di Save the Children. È importante che si faccia una riflessione sul fatto che le guerre e le crisi umanitarie alimentano questo fenomeno. Anche noi ringraziamo la collega senatrice Fedeli per aver presentato una mozione che mette in luce la necessità di iniziative di contrasto ai matrimoni forzati cui vengono costrette le giovani donne. Quindi, è urgente porre fine a questi matrimoni forzati, individuando efficaci misure di assistenza adeguate alle bambine più povere e marginalizzate, promuovendo interventi di prevenzione indirizzati soprattutto a un'istruzione di qualità, cosa che purtroppo, nel nostro Paese, non risulta più esserci. Infatti, all'interno delle scuole, del mondo dell'istruzione, anziché garantire occasioni e opportunità per dare ai ragazzi maggiore consapevolezza dei diritti umani e dei propri diritti, purtroppo, come abbiamo visto, regna lo sfacelo. Sono in gioco le vite dei bambini, ma anche il futuro delle comunità, compresa quella del nostro Paese. Ogni sposa bambina rappresenta una tragedia individuale; abbiamo ascoltato anche dalla nostra collega Donno una dimostrazione di ciò che accade, ma è solo un esempio. L'Italia purtroppo fino ad ora non ha profuso un grande impegno affinché si accendessero i riflettori su questa situazione. Per tale ragione, alla luce di queste brevi considerazioni, chiediamo al Governo impegni precisi affinché si avvii una complessiva e rigorosa raccolta dei dati (e ci sia realmente una raccolta dei dati inerenti al fenomeno delle spose bambine) e perché si attivino al più presto il monitoraggio e lo studio richiesto nella mozione volto a contrastare la ripetuta violazione dei diritti umani. Chiediamo una serie di efficaci politiche di prevenzione, ispirate ai precetti contenuti nella Convenzione di Istanbul e in quella delle Nazioni Unite sui diritti dell'infanzia, da attuare nei territori maggiormente a rischio, soprattutto con l'incentivazione di un piano di educazione ai diritti per le fasce di età maggiormente esposte, per un rafforzamento della coscienza civica, a partire dall'età scolare, dell'autonomia, dell'autodeterminazione delle donne anche in tema di salute sessuale e riproduttiva, e anche per il raggiungimento della vera parità di genere. Occorre l'implementazione di un quadro normativo puntuale, attraverso la previsione di specifiche fattispecie delittuose. La Svezia, il 27 maggio, ha adottato per questo un'apposita normativa, prevedendo il reato ad hoc per chi induce o costringe a contrarre matrimonio. In Italia questo serve. Il dibattito è stato ricco e proficuo in questa Aula e ci ha fatto piacere anche rilevare la disponibilità del Governo nell'accogliere gli impegni. Ma auspichiamo che al più presto vengano messi in atto impegni concreti.</seg>
               <kinesic type="applause">
                  <desc>Applausi dal Gruppo M5S.</desc>
               </kinesic>
            </u>
            <note type="speaker">DONNO (M5S)</note>
            <u ana="#regular" who="#DonnoDaniela" xml:id="ParlaMint-IT_2016-10-13-LEG17-Sed-700.u48">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg147">Signor Presidente, vorrei intervenire perché è veramente grave quanto viene diffuso sul web. PRESIDENTE. Senatrice Donno, siamo in fase di dichiarazione di voto. DONNO (M5S). Signor Presidente, mi lasci parlare. È inerente a quanto stiamo trattando quest'oggi; è veramente allucinante quello che si legge. Mi riferisco ad un annuncio su eBay, di una neonata in vendita a 5.000 euro. La neonata, cui mi sto riferendo, ha quaranta giorni di vita e sembra che sulla vicenda stia indagando la polizia tedesca. PRESIDENTE. Va bene, senatrice. DONNO (M5S). Presidente, mi scusi, ma è importantissimo. PRESIDENTE. Lei ha ragione, ma, purtroppo, temo che casi del genere siano ben conosciuti. Ha avuto modo di denunciare questo fatto all'Assemblea, ha fatto bene; è una questione grave e ne prendiamo atto.</seg>
            </u>
            <note type="speaker">BERNINI (FI-PdL XVII)</note>
            <u ana="#regular" who="#BerniniAnnaMaria" xml:id="ParlaMint-IT_2016-10-13-LEG17-Sed-700.u49">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg148">Signor Presidente, anch'io accolgo il suo invito alla brevità. Chiedo pertanto di poter allegare il testo della mia dichiarazione di voto al Resoconto della seduta odierna. PRESIDENTE. La Presidenza l'autorizza in tal senso. BERNINI (FI-PdL XVII). Come la collega Bianconi, non vorrei però perdere l'occasione per ringraziare la nostra vice presidente Fedeli, la prima firmataria nonché autrice di questa mozione per noi molto importante</seg>
               <kinesic type="applause">
                  <desc>Applausi dal Gruppo PD</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg149">Ed è per questo che vorrei riconoscere la sensibilità della vice presidente Fedeli, che ha sottolineato un punto, che non soltanto non può essere dimenticato, ma soprattutto non può essere sottovalutato.</seg>
               <seg xml:id="ParlaMint-IT_2016-10-13-LEG17-Sed-700.seg150">Aggiungo solo un dato per porre all'Assemblea una riflessione che - secondo me - dovremmo riprendere con prossime iniziative legislative. Noi non possiamo ignorare che nel mondo, ogni sette secondi, una bambina sotto i quindici anni viene data in sposa in modo forzoso in matrimonio precoce, e che più di un milione di bambine sotto i quindici anni subiscono delle gravidanze altrettanto forzose. Questi sono dati oggettivi.</seg>
               <seg xml:id="ParlaMint-IT_2016-10-13-LEG17-Sed-700.seg151">Va dato merito oggi alla senatrice Fedeli, e naturalmente a tutti noi, da lei sollecitati, di avere puntato i riflettori sul tema, ma sarebbero riflettori assolutamente inutili se non si desse un seguito legislativo a ciò di cui oggi stiamo parlando. Personalmente non sono favorevole, non lo sono mai stata, alla pan-penalizzazione selettiva, ossia all'identificazione di micro reati per ciascuna fattispecie. Esiste un codice penale, esistono fattispecie di carattere generale che possono coprire la più parte delle fattispecie delittuose. Ma in questo specifico caso abbiamo degli esempi significativi: li abbiamo nei Paesi nordici, come la Svezia, che citava giustamente la vice presidente Fedeli, ma li abbiamo anche in Germania, dove esiste il reato penale di matrimonio precoce e forzoso.</seg>
               <seg xml:id="ParlaMint-IT_2016-10-13-LEG17-Sed-700.seg152">Consegnando tutte le considerazioni, che sono state peraltro espresse in maniera eccellente dalle colleghe e dai colleghi che sono intervenuti in discussione generale e in fase di dichiarazioni di voto, vorrei però invitare tutti noi ad andare avanti su questa strada; una strada giusta che tocca i nostri cuori, le nostre coscienze e la nostra sensibilità personale, ma che deve toccare anche la nostra sensibilità di legislatori.</seg>
               <kinesic type="applause">
                  <desc>Applausi dai Gruppi FI-PdL XVII, PD e AP(NCD-UDC).</desc>
               </kinesic>
            </u>
            <note type="speaker">MATURANI (PD)</note>
            <u ana="#regular" who="#MaturaniGiuseppina" xml:id="ParlaMint-IT_2016-10-13-LEG17-Sed-700.u50">
               <note>Domando di parlare per dichiarazione di voto.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg153">Signor Presidente, anch'io chiedo di consegnare il testo del mio intervento affinché sia allegato al Resoconto della seduta odierna per rispondere all'appello che lei ci ha rivolto. PRESIDENTE. La Presidenza l'autorizza in tal senso. MATURANI (PD). Mi consenta però di fare pochissime considerazioni. Il dibattito in quest'Aula è stato ricco e sono stati toccati i punti importanti, nevralgici che riguardano i drammatico fenomeno in esame. Voglio ricordare che le spose bambine sono bambine a cui sono sottratti nell'età più vulnerabile tutti i diritti: il diritto all'infanzia, al gioco, alla spensieratezza, all'istruzione la possibilità di scegliere, di amare, di decidere della propria vita e del proprio corpo; schiave di padri prima e di mariti dopo, e spesso anche schiave di suocere, cognate, donne che dovrebbero accompagnarle e aiutarle. La mozione di cui abbiamo discusso, e per la quale anch'io ringrazio molto la vice presidente Fedeli ricordando di averla sottoscritta, credo contenga le questioni davvero importanti e fondamentali. Approvando questa mozione noi chiediamo che siano promosse e rafforzate la tutela dei diritti e la parità di genere, i diritti umani delle donne e delle ragazze, il loro empowerment in tutti settori, il rafforzamento, la loro forza. È fondamentale che siano rispettati e sostenuti finanziariamente e politicamente gli impegni internazionali assunti. Il nostro Paese e il nostro Governo partecipano in maniera importante ai programmi internazionali di sostegno per il rispetto dei diritti delle donne e a quelli relativi a questo caso particolare. Penso a quelli del G8 del giugno 2010, alla Conferenza internazionale sulla popolazione e lo sviluppo svoltasi a Il Cairo e alla IV Conferenza mondiale sulle donne svoltasi a Pechino. La mozione in esame chiede di più. Chiede un impegno politico e culturale per scardinare il principio secondo cui i diritti di una donna, di una bambina, di una minore delle minoranze etniche valgano meno del diritto di altri. Chiede che la politica scelga l'imperativo categorico dell'etica. Chiede di continuare l'impegno internazionale per riuscire a ottenere la fine di un fenomeno che imprime violenza sul corpo delle bambine e ne segna la vita per sempre, determinandone anche in molti - troppi - casi la morte. Chiede che non ci volgiamo dall'altra parte dinanzi ai bambini nati da queste unioni violente, perché saranno uomini e donne di domani, destinati a una vita precaria e infelice. Ancora di più, chiede al nostro Paese di dotarsi di una normativa nuova che prenda atto che, oggi, l'altrove è qui. Si tratta di una mozione che interpella le nostre coscienze e il nostro senso delle istituzioni e della politica come servizio alla società umana tutta e, quindi, non possiamo che esprimere un voto favorevole. Come detto, consegnerò il testo scritto del mio intervento anche per accogliere l'invito che ci è stato rivolto, ma non posso non affermare il mio dispiacere per non aver svolto considerazioni che avrei voluto condividere con quest'Assemblea.</seg>
               <kinesic type="applause">
                  <desc>Applausi dal Gruppo PD e della senatrice Bernini.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u51">
               <seg xml:id="ParlaMint-IT_2016-10-13-LEG17-Sed-700.seg154">Ringrazio lei e le altre colleghe e colleghi che hanno consegnato il testo scritto dell'intervento, tenendo conto dell'andamento dei lavori.</seg>
               <seg xml:id="ParlaMint-IT_2016-10-13-LEG17-Sed-700.seg155">Prima di passare alla votazione, avverto che, in linea con una prassi consolidata, le mozioni saranno poste ai voti secondo l'ordine di presentazione.</seg>
               <seg xml:id="ParlaMint-IT_2016-10-13-LEG17-Sed-700.seg156">Passiamo alla votazione della mozione n. 637.</seg>
               <seg xml:id="ParlaMint-IT_2016-10-13-LEG17-Sed-700.seg157">MARTELLI (M5S). Chiediamo che la votazione venga effettuata a scrutinio simultaneo mediante procedimento elettronico. PRESIDENTE. Invito il senatore Segretario a verificare se la richiesta risulta appoggiata dal prescritto numero di senatori. (La richiesta risulta appoggiata). Indìco la votazione nominale con scrutinio simultaneo della mozione n. 637, presentata dalla senatrice Fedeli e da altri senatori. (Segue la votazione). Il Senato approva. (v. Allegato B).</seg>
               <kinesic type="applause">
                  <desc>Applausi dai Gruppi PD, FI-PdL XVII, AP (NCD-UDC) e LN-Aut.</desc>
               </kinesic>
            </u>
            <note type="speaker">ENDRIZZI (M5S)</note>
            <u ana="#regular" who="#EndrizziGiovanni" xml:id="ParlaMint-IT_2016-10-13-LEG17-Sed-700.u52">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg158">Signor Presidente, vorrei segnalare che non ho fatto in tempo a inserire la tessera nel corso della precedente votazione e che il mio voto intendeva essere favorevole.</seg>
            </u>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u53">
               <seg xml:id="ParlaMint-IT_2016-10-13-LEG17-Sed-700.seg159">La Presidenza ne prende atto.</seg>
               <seg xml:id="ParlaMint-IT_2016-10-13-LEG17-Sed-700.seg160">Se qualche altro collega intende fare analoghe segnalazioni, come mi sembra, può rivolgersi agli Uffici.</seg>
               <seg xml:id="ParlaMint-IT_2016-10-13-LEG17-Sed-700.seg161">Passiamo alla votazione della mozione n. 649 nel testo riformulato dal Governo e accettato dalla senatrice Donno.</seg>
               <seg xml:id="ParlaMint-IT_2016-10-13-LEG17-Sed-700.seg162">MARTELLI (M5S). Chiediamo che la votazione venga effettuata a scrutinio simultaneo mediante procedimento elettronico. PRESIDENTE. Invito il senatore Segretario a verificare se la richiesta risulta appoggiata dal prescritto numero di senatori. (La richiesta risulta appoggiata). Indìco la votazione nominale con scrutinio simultaneo della mozione n. 649 (testo 2), presentata dalla senatrice Donno e da altri senatori. (Segue la votazione). Il Senato approva. (v. Allegato B). Come annunciato prima dalla senatrice Longo, la mozione n. 650 è stata ritirata. Dai banchi mi viene fatto cenno di rivolgere il saluto dell'Assemblea agli studenti e ai docenti dell'Istituto tecnico industriale statale «Antonio Pacinotti» di Scafati, in provincia di Salerno, che stanno assistendo ai nostri lavori. I saluti in verità erano già stati fatti, come in effetti mi sembrava, ma li rinnoviamo comunque perché il Senato saluta volentieri le scuole. Il senatore che mi ha fatto questa segnalazione si era forse distratto</seg>
               <kinesic type="applause">
                  <desc>Applausi</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg163">Comunico che il Presidente del Senato ha convocato il Consiglio di Presidenza, che si riunisce con immediatezza. La seduta è pertanto sospesa. (La seduta, sospesa alle ore 12,55, è ripresa alle ore 13,53).</seg>
            </u>
         </div>
         <div type="debateSection">
            <head>Sui lavori del Senato</head>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u54">
               <seg xml:id="ParlaMint-IT_2016-10-13-LEG17-Sed-700.seg164">Onorevoli colleghi, la seduta è ripresa.</seg>
               <seg xml:id="ParlaMint-IT_2016-10-13-LEG17-Sed-700.seg165">Il protrarsi della riunione del Consiglio di Presidenza, che è stato convocato ad horas per decisioni da assumere, non ci consente di completare l'ordine del giorno. Quindi, in ragione di questa interruzione dei lavori della nostra seduta per la riunione che si è testé conclusa, i disegni di legge di ratifica di accordi internazionali saranno inseriti all'ordine del giorno della seduta pomeridiana di martedì 18 ottobre. Se non vi sono osservazioni, così resta stabilito.</seg>
            </u>
            <note type="speaker">CARRARO (FI-PdL XVII)</note>
            <u ana="#regular" who="#CarraroFranco" xml:id="ParlaMint-IT_2016-10-13-LEG17-Sed-700.u55">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg166">Signor Presidente, con estrema simpatia nei suoi confronti, mi permetto di far rilevare che quanto successo non ha segnato da parte della Presidenza un grande rispetto nei confronti dell'Assemblea. Erano le ore 13 ed erano presenti dei senatori per garantire che si lavorasse. Se nel momento in cui si è capito che la riunione del Consiglio di Presidenza sarebbe andata per le lunghe, qualcuno fosse uscito per un minuto a dire quanto lei ha testé detto, avrebbe rispettato la nostra dignità. Noi siamo stati qui per cinquantacinque minuti a girarci i pollici.</seg>
               <kinesic type="applause">
                  <desc>Applausi.</desc>
               </kinesic>
               <seg xml:id="ParlaMint-IT_2016-10-13-LEG17-Sed-700.seg167">Signor Presidente, faccio rilevare alla Presidenza che non è stata usata cortesia nei nostri confronti.</seg>
               <kinesic type="applause">
                  <desc>Applausi.</desc>
               </kinesic>
            </u>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u56">
               <seg xml:id="ParlaMint-IT_2016-10-13-LEG17-Sed-700.seg168">Senatore Carraro, prendo atto delle sue affermazioni e le comprendo. Forse al suo posto avrei detto cose analoghe. Tuttavia, da parte mia personale e della Presidenza non c'era alcuna intenzione di ledere la dignità dei colleghi. Capita, a volte, anche nei lavori parlamentari, cui lei partecipa, che una seduta di Commissione che si protrae, un parere su emendamenti o una riunione del Consiglio di Presidenza determinino una variazione rispetto alle abitudini sue che so essere, negli ambiti in cui ha svolto i suoi apprezzati ruoli, molto più precise. C'era la riunione del Consiglio di Presidenza e non è che i membri della Presidenza si sono recati a svolgere funzioni estranee a quelle che la stessa Assemblea ha avuto la cortesia di affidare loro.</seg>
               <seg xml:id="ParlaMint-IT_2016-10-13-LEG17-Sed-700.seg169">Prendo comunque atto delle sue considerazioni.</seg>
            </u>
         </div>
         <div type="debateSection">
            <head>Interventi su argomenti non iscritti all'ordine del giorno</head>
            <note type="speaker">PAGLINI (M5S)</note>
            <u ana="#regular" who="#PagliniSara" xml:id="ParlaMint-IT_2016-10-13-LEG17-Sed-700.u57">
               <note>Domando di parlare.</note>
               <note>PRESIDENTE. Ne ha facoltà.</note>
               <seg xml:id="ParlaMint-IT_2016-10-13-LEG17-Sed-700.seg170">Signor Presidente, nell'area industriale di Pontedera, in provincia di Pisa, i lavoratori della società Iscot sono rimasti per quasi un mese in presidio fuori dai cancelli della Sole SpA, azienda dell'indotto Piaggio e FIAT. Si tratta di sette lavoratori impiegati per le pulizie generali e degli impianti industriali dello stabilimento, lavoratori che vivono in una situazione di costante precarietà. Assunti tramite contratti interinali di periodi brevissimi, ci raccontano, che vengono rinnovati sotto la minaccia della perdita del posto di lavoro. Sono costretti, quindi, ad accettare tutte le condizioni dettate dall'azienda nella speranza di avere il periodico rinnovo contrattuale. La situazione a Pontedera è incandescente e rappresenta un modello di precarizzazione del lavoro e sfruttamento ormai diffuso in tutto il territorio nazionale. Molti sono gli interinali che subiscono vessazioni e troppi sono i casi di mancata denuncia e assenza di controllo preventivo. Dove è l'ispettorato del lavoro, che dovrebbe prevenire e disinnescare sul nascere queste situazioni? Dove sono i principali sindacati? I lavoratori lamentano l'assenza delle istituzioni che al loro posto lasciano spazio alle Forze dell'ordine che schedano i manifestanti. Tali lavoratori sarebbero stati costretti a lavorare per sette mesi con turni massacranti, sopportando provocazioni continue assimilabili al mobbing. Vessazioni e sfruttamento continui hanno portato i lavoratori della Iscot a intraprendere una battaglia per i loro diritti. La protesta che li ha condotti a presidiare i cancelli della Sole SpA ha richiamato l'attenzione dei media e dell'opinione pubblica. Ricordo che l'azienda Sole, che è stata interpellata e non risponde, è del vice presidente di Confindustria Maurizio Stirpe. L'azienda sembrava aver compreso le motivazioni della contestazione e il 22 settembre ha convocato i lavoratori per firmare sette contratti a tempo indeterminato, accogliendo le loro richieste. Tuttavia, l'azienda ha poi fatto marcia indietro, richiamando due degli operai, tra i più attivi nel difendere i propri diritti, informandoli che non potevano più prestare servizio sull'appalto perché la società Sole SpA li aveva identificati come soggetti in grado di turbare l'organizzazione del lavoro in azienda. È un caso gravissimo. Nella giornata dell'8 ottobre 2016 c'è stata una nuova lacerazione: un tentativo da parte dell'azienda di sostituire in blocco i lavoratori con nuove maestranze, che si sono presentate ai cancelli, fatto fermamente denunciato e respinto da parte dei lavoratori. Il lavoro non deve trasformarsi in una forma di schiavitù: lo denunciamo tutti i giorni, in Aula e nella Commissione lavoro. È grave che contratti sempre più flessibili e con scarse tutele vengano usati come forma ordinaria per l'assunzione di personale nelle aziende. Il lavoro interinale serve, evidentemente, per avere lavoratori usa e getta e porre le persone in una condizione di precarietà e insicurezza. Tutto questo rende i lavoratori ricattabili, soprattutto in assenza di opportuni controlli da parte delle autorità competenti. Proprio per questo ho depositato un'interrogazione al ministro Poletti, affinché il Ministero del lavoro intervenga immediatamente su questa situazione gravissima. Da parte mia e del Gruppo Movimento 5 Stelle diciamo ai ragazzi della Iscot che siamo a loro fianco: resistete, resistete, resistete!</seg>
               <kinesic type="applause">
                  <desc>Applausi del senatore Petrocelli.</desc>
               </kinesic>
            </u>
         </div>
         <div type="debateSection">
            <head>Mozioni, interpellanze e interrogazioni, annunzio</head>
            <note type="role">PRESIDENTE</note>
            <u ana="#chair" who="#GasparriMaurizio" xml:id="ParlaMint-IT_2016-10-13-LEG17-Sed-700.u58">
               <seg xml:id="ParlaMint-IT_2016-10-13-LEG17-Sed-700.seg171">Le mozioni, interpellanze e interrogazioni pervenute alla Presidenza saranno pubblicate nell'allegato B al Resoconto della seduta odierna.</seg>
               <seg xml:id="ParlaMint-IT_2016-10-13-LEG17-Sed-700.seg172">Ricordo che il Senato tornerà a riunirsi in seduta pubblica oggi, alle ore 16, con l'ordine del giorno già stampato e distribuito.</seg>
               <seg xml:id="ParlaMint-IT_2016-10-13-LEG17-Sed-700.seg173">La seduta è tolta (ore 14).</seg>
            </u>
         </div>
      </body>
   </text>
</TEI>

